---
layout: default
title: Yleiset määräykset ja ohjeet
nav_order: 2
---

Godkända 9.12.2022, publicerade 27.1.2023

Studentexamensnämndens allmänna föreskrifter och anvisningar innehåller
text som bygger på bl.a. den lagstiftning som berör studentexamen.
Hänvisningar till lagparagrafer i texten refererar till gymnasielagen
(714/2018), den upphävda gymnasielagen (629/1998), lagen om studentexamen
(502/2019), den upphävda lagen om anordnande av studentexamen
(672/2005), förordningen om studentexamen (612/2019), den upphävda
förordningen om studentexamen (915/2005) lagen om nationella studie- och
examensregister (884/2017) och läropliktslagen (1214/2020), om inte annat
anges.

Dessa av Studentexamensnämnden utfärdade allmänna föreskrifter och
anvisningar tillämpas första gången på den examen som genomförs våren
2023.
{: .fs-6 .fw-300 }

## Sisällysluettelo
{: .no_toc .text-delta }

1. TOC
{:toc}

---Go![](media/image1.png){width="8.279166666666667in"
height="6.38125in"}![](media/image2.png){width="8.279166666666667in"
height="6.38125in"}dkända xx.x.2023, publicerade xx.x.2023

Studentexamensnämndens allmänna föreskrifter och anvisningar innehåller
text som bygger på bl.a. den lagstiftning som berör studentexamen.
Hänvisningar till lag­paragrafer i texten refererar till gymnasielagen
(714/2018), den upphävda gymnasie­lagen (629/1998), lagen om
studentexamen (502/2019), den upphävda lagen om anordnande av
studentexamen (672/2005), förordningen om studentexamen

(612/2019), den upphävda förordningen om studentexamen (915/2005) lagen
om nationella studie- och examensregister (884/2017) och läropliktslagen
(1214/2020), om inte annat anges.

Dessa av Studentexamensnämnden utfärdade allmänna föreskrifter och
anvisningar tillämpas första gången på den examen som genomförs våren
2023.

[1 Studentexamen [5](#studentexamen)](#studentexamen)

[1.1 Avläggande av examen
[6](#avläggande-av-examen)](#avläggande-av-examen)

[1.1.1 Ämneskombinationen i examen
[7](#ämneskombinationen-i-examen)](#ämneskombinationen-i-examen)

[1.1.2 Påbörjande av examen
[8](#påbörjande-av-examen)](#påbörjande-av-examen)

[1.1.3 Beviljande av förlängd tid för att avlägga examen
[8](#beviljande-av-förlängd-tid-för-att-avlägga-examen)](#beviljande-av-förlängd-tid-för-att-avlägga-examen)

[1.1.4 Att börja examen från början när en del av examen är avlagd
[9](#att-börja-examen-från-början-när-en-del-av-examen-är-avlagd)](#att-börja-examen-från-början-när-en-del-av-examen-är-avlagd)

[1.1.5 Att börja examen från början efter underkänd examen
[9](#att-börja-examen-från-början-efter-underkänd-examen)](#att-börja-examen-från-början-efter-underkänd-examen)

[1.1.6 Avläggande av enskilda prov
[9](#avläggande-av-enskilda-prov)](#avläggande-av-enskilda-prov)

[1.1.7 Avläggande av examen med ett underkänt prov (kompensation)
[10](#avläggande-av-examen-med-ett-underkänt-prov-kompensation)](#avläggande-av-examen-med-ett-underkänt-prov-kompensation)

[1.1.8 Anmälan om avläggande av de studier som krävs för studentexamen
[12](#anmälan-om-avläggande-av-de-studier-som-krävs-för-studentexamen)](#anmälan-om-avläggande-av-de-studier-som-krävs-för-studentexamen)

[1.2 Proven [15](#proven)](#proven)

[1.2.1 Vitsord som ges för proven
[16](#vitsord-som-ges-för-proven)](#vitsord-som-ges-för-proven)

[1.2.2 Provet i modersmål och litteratur
[16](#provet-i-modersmål-och-litteratur)](#provet-i-modersmål-och-litteratur)

[1.2.3 Provet i det andra inhemska språket
[17](#provet-i-det-andra-inhemska-språket)](#provet-i-det-andra-inhemska-språket)

[1.2.4 Provet i främmande språk
[18](#provet-i-främmande-språk)](#provet-i-främmande-språk)

[1.2.5 Provet i matematik
[19](#provet-i-matematik)](#provet-i-matematik)

[1.2.6 Realämnesproven [19](#realämnesproven)](#realämnesproven)

[1.3 Rätten att delta i examen
[19](#rätten-att-delta-i-examen)](#rätten-att-delta-i-examen)

[1.3.1 Gymnasiestuderande
[19](#gymnasiestuderande)](#gymnasiestuderande)

[1.3.2 Andra än gymnasiestuderande
[20](#andra-än-gymnasiestuderande)](#andra-än-gymnasiestuderande)

[1.3.3 Att bekräfta rätten att delta i prov
[22](#att-bekräfta-rätten-att-delta-i-prov)](#att-bekräfta-rätten-att-delta-i-prov)

[1.3.4 Omtagning av ett godkänt prov och komplettering av examen
[23](#omtagning-av-ett-godkänt-prov-och-komplettering-av-examen)](#omtagning-av-ett-godkänt-prov-och-komplettering-av-examen)

[1.3.5 Omtagning av ett underkänt prov
[24](#omtagning-av-ett-underkänt-prov)](#omtagning-av-ett-underkänt-prov)

[1.4 Anmälan [25](#anmälan)](#anmälan)

[1.4.1 Bindande anmälan [26](#bindande-anmälan)](#bindande-anmälan)

[1.4.2 Återtagande och annullering av en anmälan
[27](#återtagande-och-annullering-av-en-anmälan)](#återtagande-och-annullering-av-en-anmälan)

[1.4.3 Anmälan efter anmälningstidens utgång
[28](#anmälan-efter-anmälningstidens-utgång)](#anmälan-efter-anmälningstidens-utgång)

[1.4.4 Ändring i anmälningsuppgifterna
[28](#ändring-i-anmälningsuppgifterna)](#ändring-i-anmälningsuppgifterna)

[1.4.5 Examinander som byter gymnasium
[29](#examinander-som-byter-gymnasium)](#examinander-som-byter-gymnasium)

[1.5 Provtillbehör och provprestationer
[30](#provtillbehör-och-provprestationer)](#provtillbehör-och-provprestationer)

[1.5.1 Examinandens dator och tilläggsutrustning
[30](#examinandens-dator-och-tilläggsutrustning)](#examinandens-dator-och-tilläggsutrustning)

[1.5.2 Övriga provtillbehör och hjälpmedel
[30](#övriga-provtillbehör-och-hjälpmedel)](#övriga-provtillbehör-och-hjälpmedel)

[1.5.3 Provprestationer och utkast till prestationer
[31](#provprestationer-och-utkast-till-prestationer)](#provprestationer-och-utkast-till-prestationer)

[1.6 Svikligt förfarande och brott mot examensordningen
[32](#svikligt-förfarande-och-brott-mot-examensordningen)](#svikligt-förfarande-och-brott-mot-examensordningen)

[1.7 Bedömning av provprestationer
[35](#bedömning-av-provprestationer)](#bedömning-av-provprestationer)

[1.7.1 Att utebli från provet eller att lämna in en tom provprestation
[35](#att-utebli-från-provet-eller-att-lämna-in-en-tom-provprestation)](#att-utebli-från-provet-eller-att-lämna-in-en-tom-provprestation)

[1.7.2 Preliminär bedömning
[36](#preliminär-bedömning)](#preliminär-bedömning)

[1.7.3 Slutgiltig bedömning och publicering av resultaten
[37](#slutgiltig-bedömning-och-publicering-av-resultaten)](#slutgiltig-bedömning-och-publicering-av-resultaten)

[1.7.4 Hur skäl som försämrar en examinands prestation i ett prov
beaktas i bedömningen
[38](#hur-skäl-som-försämrar-en-examinands-prestation-i-ett-prov-beaktas-i-bedömningen)](#hur-skäl-som-försämrar-en-examinands-prestation-i-ett-prov-beaktas-i-bedömningen)

[1.7.5 Beaktande av störning som skett under provtillfället i
bedömningen
[39](#beaktande-av-störning-som-skett-under-provtillfället-i-bedömningen)](#beaktande-av-störning-som-skett-under-provtillfället-i-bedömningen)

[1.7.6 Begäran om granskning
[40](#begäran-om-granskning)](#begäran-om-granskning)

[1.7.7 Begäran om omprövning
[40](#begäran-om-omprövning)](#begäran-om-omprövning)

[1.7.8 Delgivning av information gällande bedömning
[42](#delgivning-av-information-gällande-bedömning)](#delgivning-av-information-gällande-bedömning)

[1.8 Utlämning av uppgifter om namn och prestationer
[43](#utlämning-av-uppgifter-om-namn-och-prestationer)](#utlämning-av-uppgifter-om-namn-och-prestationer)

[1.9 Betygen [44](#_Toc125472848)](#_Toc125472848)

[1.9.1 Studentexamensbetyget
[44](#studentexamensbetyget)](#studentexamensbetyget)

[1.9.2 Betyg beviljade av Studentexamensnämnden
[45](#betyg-beviljade-av-studentexamensnämnden)](#betyg-beviljade-av-studentexamensnämnden)

[1.9.3 Intyg över högskolebehörighet
[46](#intyg-över-högskolebehörighet)](#intyg-över-högskolebehörighet)

[1.9.4 Betygsavskrifter [46](#betygsavskrifter)](#betygsavskrifter)

[1.9.5 Översättningar av betyg
[47](#översättningar-av-betyg)](#översättningar-av-betyg)

[1.10 Överklagande av beslut av Studentexamensnämnden
[47](#överklagande-av-beslut-av-studentexamensnämnden)](#överklagande-av-beslut-av-studentexamensnämnden)

[1.11 Vissa examina som till nivån motsvarar studentexamen
[47](#vissa-examina-som-till-nivån-motsvarar-studentexamen)](#vissa-examina-som-till-nivån-motsvarar-studentexamen)

[2 Verkställandet av studentexamen i gymnasiet
[48](#verkställandet-av-studentexamen-i-gymnasiet)](#verkställandet-av-studentexamen-i-gymnasiet)

[2.1 Uppgifter som delges Studentexamensnämnden
[48](#uppgifter-som-delges-studentexamensnämnden)](#uppgifter-som-delges-studentexamensnämnden)

[2.1.1 Uppgifter vid anmälan av examinanderna
[48](#uppgifter-vid-anmälan-av-examinanderna)](#uppgifter-vid-anmälan-av-examinanderna)

[2.1.2 Beställning av USB-minnen och prov för specialgrupper
[49](#beställning-av-usb-minnen-och-prov-för-specialgrupper)](#beställning-av-usb-minnen-och-prov-för-specialgrupper)

[2.1.3 Specialarrangemang som beviljas på grund av skäl som försämrar en
examinands prestation i ett prov
[49](#specialarrangemang-som-beviljas-på-grund-av-skäl-som-försämrar-en-examinands-prestation-i-ett-prov)](#specialarrangemang-som-beviljas-på-grund-av-skäl-som-försämrar-en-examinands-prestation-i-ett-prov)

[2.1.4 Gemensamma prov [50](#gemensamma-prov)](#gemensamma-prov)

[2.2 Examensavgifterna [50](#examensavgifterna)](#examensavgifterna)

[2.2.1 Avgiftsfritt avläggande av prov
[51](#avgiftsfritt-avläggande-av-prov)](#avgiftsfritt-avläggande-av-prov)

[2.2.2 Återbetalning av provspecifika avgifter
[53](#återbetalning-av-provspecifika-avgifter)](#återbetalning-av-provspecifika-avgifter)

[2.3 Hur proven arrangeras
[53](#hur-proven-arrangeras)](#hur-proven-arrangeras)

[2.3.1 Mottagande av USB-minnena, dekrypteringskoderna och
nyckeltalslistorna
[53](#mottagande-av-usb-minnena-dekrypteringskoderna-och-nyckeltalslistorna)](#mottagande-av-usb-minnena-dekrypteringskoderna-och-nyckeltalslistorna)

[2.3.2 Förvaringen av provuppgifterna, USB-minnena, dekrypteringskoderna
och nyckeltalslistorna
[54](#förvaringen-av-provuppgifterna-usb-minnena-dekrypteringskoderna-och-nyckeltalslistorna)](#förvaringen-av-provuppgifterna-usb-minnena-dekrypteringskoderna-och-nyckeltalslistorna)

[2.3.3 Provlokalerna [55](#provlokalerna)](#provlokalerna)

[2.3.4 Provtillfället [58](#provtillfället)](#provtillfället)

[2.3.5 Övervakarna [61](#övervakarna)](#övervakarna)

[2.3.6 Provtiden [66](#provtiden)](#provtiden)

[2.3.7 Provprotokoll [68](#provprotokoll)](#provprotokoll)

[2.4 Jäv och användarrättigheter till examenstjänsten
[68](#jäv-och-användarrättigheter-till-examenstjänsten)](#jäv-och-användarrättigheter-till-examenstjänsten)

[2.5 Dokument som ska arkiveras i gymnasiet
[72](#dokument-som-ska-arkiveras-i-gymnasiet)](#dokument-som-ska-arkiveras-i-gymnasiet)

##1. Studentexamen

I lagen om studentexamen (502/2019), statsrådets förordning om
studentexamen (612/2019) och i lagen om nationella studie- och
examensregister (884/2017) stadgas om studentexamen och frågor i
anslutning till examen. Eftersom vissa av stadgarna i lagen om
studentexamen (502/2019), som träder i kraft 1.8.2019, tillämpas först
på examinander som påbörjar sin examen våren 2022, tillämpas till vissa
delar även stadgar ur den upphävda gymnasielagen (629/1998), stadgar ur
den upphävda lagen om anordnande av studentexamen (672/2005) och stadgar
ur den upphävda förordningen om studentexamen (915/2005). I enlighet med
Republikens presidents förordning om studentexamen i landskapet Åland
(800/2021) sköts förvaltnings­uppgifter som består i att ordna
studentexamen på Åland av Studentexamensnämnden.

Proven i studentexamen ordnas samtidigt två gånger per år i
läroanstalter som ger gymnasieutbildning (L 502/2019, 4 §). I det
följande kallas dessa läroanstalter gymnasier. Vårens examen äger till
största delen rum under senare delen av mars och förra delen av april.
Höstens examen äger i huvudsak rum under senare delen av september.
Proven genomförs under en period som omfattar högst tolv skilda dagar,
en period som för varje examenstillfälle för sig bestäms av nämnden.

Studentexamen avläggs på finska eller svenska enligt gymnasiets
undervisningsspråk (L 502/2019, 1 §). En examinand måste avlägga alla
prov i sin examen på ett och samma examensspråk. En examinand som fått
sin examen klar kan dock ta om prov eller komplettera sin examen genom
att utföra prov också på ett annat examensspråk. Gymnasiet anordnar
endast sådana prov som kan ingå i en studentexamen som utförs på
gymnasiets undervisningsspråk.

###1. Avläggande av examen {#avläggande-av-examen}

Studentexamen har avlagts när examinanden har blivit godkänd i de prov
som krävs för examen samt med godkänt resultat slutfört en examen eller
utbildning som berättigar till avläggande av studentexamen. En sådan
examen eller utbildning är gymnasie­utbildningens lärokurs eller en
motsvarande utländsk utbildning; en yrkesinriktad grundexamen enligt
lagen om yrkesutbildning (531/2017) eller en motsvarande tidigare
examen; eller en annan yrkesexamen som omfattar minst två år och grundar
sig på lärokursen för den grundläggande utbildningen eller motsvarande
tidigare lärokurs eller motsvarande studier samt de tilläggsstudier som
bestäms av Studentexamens­nämnden (se även 1.3. Rätten att delta i
examen). (L 502/2019, 12 §, 5 §).

Studentexamen skall genomföras under högst tre på varandra följande
examens­tillfällen (L 672/2005, 7 §; L 502/2019, 13 § 1 mom.; se även
1.3.5. Omtagning av ett underkänt prov och 1.1.3. Beviljande av förlängd
tid för att avlägga examen). Det går att lägga till nya ämnen i examen
under högst tre examenstillfällen. Efter att examen är utförd kan den
kompletteras med nya ämnen.

Studentexamen kan avläggas utan hinder av underkänt vitsord i ett prov
som krävs för examen (se 1.1.7 Avläggande av examen med ett underkänt
prov (kompensation)).

Om examinanden inte har avlagt examen inom föreskriven tid, betraktas
examen som underkänd. Examen kan då börja genomföras på nytt. (se 1.1.5
Att påbörja examen på nytt efter underkänd examen).

####1. Ämneskombinationen i examen {#ämneskombinationen-i-examen}

#####1. Examen som påbörjats hösten 2021 eller tidigare  {#examen-som-påbörjats-hösten-2021-eller-tidigare}

Studentexamen omfattar minst fyra prov, av vilka provet i modersmål och
litteratur är obligatoriskt för alla. De tre andra obligatoriska proven
i sin examen väljer examinanden ut bland följande fyra prov: provet i
det andra inhemska språket, provet i ett främmande språk, provet i
matematik och provet i realämnena. Utöver dessa prov kan examinanderna
delta i ett eller flera extra prov. (L 672/2005, 1b §)

Minst ett av de obligatoriska proven i examen skall vara ett krävande
prov eller provet i modersmålet och litteratur när det avlagts som
provet i det andra inhemska språket. I studentexamen får ingå endast ett
prov i samma ämne. (L 672/2005, 6 §)

#####1. Examen som påbörjats våren 2022 eller senare  {#examen-som-påbörjats-våren-2022-eller-senare}

En examinand som avlägger studentexamen ska avlägga minst fem prov i
olika examensämnen. Provet i modersmål och litteratur ska avläggas som
ett av de prov som krävs för examen. Förutom detta ska examinanden
utföra minst fyra prov ur minst tre av följande grupper:

-   provet i matematik

-   provet i det andra inhemska språket

-   provet i ett främmande språk

-   provet i realämnen

Minst ett av proven i examen är ett prov med högre svårighetsgrad (se
1.2 Proven). (L 502/2019, 10 § 1 mom.)

I den kombination av fem prov som krävs av en examinand som avlägger
studentexamen kan endast ingå ett prov i ett och samma läroämne.
Examinanden kan dessutom avlägga ett eller flera andra prov. (L
502/2019, 10 § 2 mom.)

####1. Påbörjande av examen  {#påbörjande-av-examen}

Avläggandet av examen påbörjas då examinanden anmäler sig för första
gången som avläggare av examen (se 1.3. Rätten att delta i examen och
1.4. Anmälan).

####1. Beviljande av förlängd tid för att avlägga examen {#beviljande-av-förlängd-tid-för-att-avlägga-examen}

En examinand som påbörjat sin examen hösten 2021 eller tidigare och som
har deltagit i ett examenstillfälle och på grund av heltidsstudier
utomlands eller av därmed jämförbar orsak har gått miste om två
examenstillfällen, kan ansöka om att med bevarande av rätten att ta om
ett underkänt prov få fortsätta genomförandet av examen under de två
nästa på varandra följande examenstillfällena så, att de missade
examenstillfällena inte räknas in i antalet examenstillfällen (A
915/2005, 5 §.)

En examinand som påbörjat sin examen våren 2022 eller senare och som har
deltagit i minst ett examenstillfälle och på grund av sjukdom,
heltidsstudier utomlands eller något annat jämförbart vägande skäl är
förhindrad att delta i proven under ett eller två på varandra följande
examenstillfällen, kan ansöka om att få fortsätta att avlägga examen
under ett eller två examenstillfällen, beroende på antalet missade
examenstillfällen, från och med examenstillfället som omedelbart följer
efter att den maximala tiden har löpt ut. En examinand behåller sin rätt
att ta om ett underkänt prov så att de missade examenstillfällena inte
räknas in i antalet examenstillfällen. (L 502/2019, 13 § 3 mom.)

När examinandens avläggande av examen avbryts av här nämnd orsak ska
examinan­den lämna in en ansökan angående detta till gymnasiets rektor.
Rektor bifogar sitt utlåtande om examinandens situation till ansökan och
skickar den till nämnden. En ansökan på grund av sjukdom eller dylik
orsak ska åtföljas av ett läkarintyg eller utlåtande av annan sakkunnig
varav framgår sjukdom och tid för arbetsoförmåga. Ur en ansökan på grund
av studier utomlands eller dylik orsak eller dess bilagor ska framgå
tidpunkten för inledningen och avslutning av studierna eller
motsvarande.

####1. Att börja examen från början när en del av examen är avlagd {#att-börja-examen-från-början-när-en-del-av-examen-är-avlagd}

Studentexamensnämnden kan på ansökan och av synnerligen vägande skäl
besluta att en examinand som har avlagt endast en del av studentexamen
får börja avlägga examen från början. (L 502/2019, 13 § 5 mom., L
672/2005, 7 §). Examinanden lämnar sin ansökan om detta till gymnasiets
rektor, som bifogar sitt utlåtande i saken och skickar ansökan till
nämnden.

Examinanden kan inte innefatta prov från examen som blivit på hälft i
den nya examen.

####1. Att börja examen från början efter underkänd examen {#att-börja-examen-från-början-efter-underkänd-examen}

En examen som inte kan avläggas under de examenstillfällen som kvarstår
medräknat tiden för omtagning av underkända prov, betraktas som
underkänd. En examen kan i detta fall börjas från början utan separat
ansökan.

En examinand kan i en ny examen som påbörjats våren 2022 eller senare
innefatta godkända prov som har ingått i en underkänd examen från de sex
närmast föregående examenstillfällena (L 502/2019, 13 §). Prov som är
äldre än detta kan inte innefattas i examen. De innefattade proven
avlägsnas från examen ett och då sex examenstillfällen har förflutit
sedan provet utförts om inte de prov som krävs för examen är avlagda i
sin helhet. Innefattande av tidigare utförda prov i examen tillkännages
nämnden genom gymnasiet. Tillkännagivandet kan göras i vilket skede av
examen som helst efter att examinanden anmält sig till det första
examenstillfället i den nya examen och gymnasiet förmedlat
anmälningsuppgifterna till nämnden. Tillkännagivandet ska dock senast
göras enligt den tidtabell som anges i 1.1.8 (När studierna slutförs
efter att proven avlagts). (Omtagning av innefattat prov, se 1.3.4.)

####1.  Avläggande av enskilda prov {#avläggande-av-enskilda-prov}

Den som inte har avlagt studentexamen får avlägga proven i studentexamen
som enskilda prov. Enskilda prov utgör inte en studentexamen. Enskilda
prov får dock inte avläggas av den som antagits för att genomgå
gymnasieutbildningens lärokurs och den finländska studentexamen eller
antagits för att avlägga yrkesinriktad grundexamen (L502/2019, 6 §).

En examinand kan i en ny examen som påbörjats våren 2022 eller senare
innefatta godkända enskilda prov från de sex närmast föregående
examenstillfällena (L 502/2019, 13 §). Prov som är äldre än detta kan
inte innefattas i examen. De innefattade proven avlägsnas från examen
ett och då sex examenstillfällen har förflutit sedan provet utförts om
inte de prov som krävs för examen är avlagda i sin helhet. Innefattande
av tidigare utförda prov i examen tillkännages nämnden genom gymnasiet.
Tillkännagivandet kan göras i vilket skede av examen som helst, dock
senast enligt den tidtabell som anges i 1.1.8 (När studierna slutförs
efter att proven avlagts). (Omtagning av innefattat prov, se 1.3.4.)

####1. Avläggande av examen med ett underkänt prov (kompensation) {#avläggande-av-examen-med-ett-underkänt-prov-kompensation}

Studentexamen har avlagts även när vitsordet i ett prov som krävs för
examen är underkänt, om vitsorden i de övriga prov som examinanden
avlagt visar sådana kunskaper och färdigheter som avses i läroplanen för
gymnasieutbildningen samt tillräcklig mognad och examinanden inte
skriftligen har förbjudit att ett underkänt vitsord antecknas på betyget
(L 502/2019, 12 §). Förfarandet kallas kompensation.

Endast ett underkänt prov kan kompenseras. Endast ett sådant prov som
krävs för examen kan kompenseras. Underkända extra prov kompenseras
inte.

Examen kan dock inte godkännas om provet har underkänts på grund av
brott mot ordning eller svikligt förfarande eller om examinanden
uteblivit från provtillfället eller inte lämnat in en provprestation för
bedömning (L502/2019 12 § 2 mom.).

En examinand som inte vill ha kompensation ska skriftligt meddela
gymnasiet om detta. Gymnasiet skickar meddelandet vidare till nämnden.
Meddelandet ska vara framme hos nämnden senast den 5 maj under vårens
och senast den 4 november under höstens examen.

#####1. Examen som påbörjats hösten 2021 eller tidigare  {#examen-som-påbörjats-hösten-2021-eller-tidigare-1}

De underkända prestationerna i olika prov delas in i fyra nivåklasser,
som betecknas i+, i, i- och i= . Vitsorden för de prov examinanden fått
godkänt på ger kompensations­poäng enligt följande: laudatur 7, eximia
cum laude approbatur 6, magna cum laude approbatur 5, cum laude
approbatur 4, lubenter approbatur 3 och approbatur 2.
Kompensationspoängen räknas ihop, och 12 poäng kompenserar då ett
underkänt vitsord om detta är i+, 14 poäng kompenserar i, 16 poäng i-
och 18 poäng i= (se tabell 1).

Tabell 1. Exempel på kompensation i examen som påbörjats hösten 2021
eller tidigare.

  -------------------------------------------------------------------------------
  Klassen för    Kompensa­tionspoäng   Avlagt 4   Avlagt 5   Avlagt 6   Avlagt 7
  det underkända som krävs            prov,      prov,      prov,      prov,
  vitsordet                           t.ex.      t.ex.      t.ex.      t.ex.
  -------------- -------------------- ---------- ---------- ---------- ----------
  i+             12                   i+ och CCC i+ och     i+ och     i+ och
                                                 BBBB       AAABB      AAAAAA

  i              14                   i och CMM  i och BBCC i och      i och
                                                            ABBBB      AAAABB

  i-             16                   i- och MME i- och     i- och     i- och
                                                 CCCC       BBBBC      AABBBB

  i=             18                   i= och EEE i= och     i= och     i= och
                                                 CCMM       BBCCC      BBBBBB
  -------------------------------------------------------------------------------

#####1. Examen som påbörjats våren 2022 eller senare {#examen-som-påbörjats-våren-2022-eller-senare-1}

Om examinanden har avlagt ett av de fem proven som krävs för examen med
underkänt vitsord och de övriga fyra med godkänt vitsord ges examinanden
kompensationspoäng utifrån vitsorden för dessa fyra prov enligt
följande: laudatur 7, eximia cum laude approbatur 6, magna cum laude
approbatur 5, cum laude approbatur 4, lubenter approbatur 3 och
approbatur 2. Examinandens kompensationspoäng räknas ihop, och 10
kompensationspoäng kompenserar det underkända vitsordet. Om examinanden
har avlagt mera än fem prov beaktas vid beräkningen av
kompensationspoängen den kombination av fyra prov som krävs för examen
som ger den högsta kompensations­poäng­summan (se tabell 2). För extra
prov ges inga kompensationspoäng.

Tabell 2. Exempel på kompensation i examen som påbörjats våren 2022
eller senare.

+----------+--------------------------+-------------------------------+
| Vitsord  | Kompensationspoäng som   | Avlagt fyra övriga prov som   |
|          | krävs                    | krävs för examen, t.ex.       |
+==========+==========================+===============================+
| i        | 10                       | i och AABB                    |
|          |                          |                               |
|          |                          | i och AAAC                    |
+----------+--------------------------+-------------------------------+

Om det bland de prov som examinanden deltagit i finns flera alternativa
underkända prov som genom att kompenseras leder till att examinanden får
sin examen klar antecknas i betyget det prov som examinanden senast
avlagt, räknat enligt examenstillfälle. Om flera än ett prov enligt
detta kan antecknas, besluter nämnden vilket prov som antecknas på
betyget.

####1. Anmälan om avläggande av de studier som krävs för studentexamen {#anmälan-om-avläggande-av-de-studier-som-krävs-för-studentexamen}

Nämnden använder uppgifter ur Koski-informationsresursen, som
upprätthålls av Utbildningsstyrelsen, gällande avlagd lärokurs för
gymnasiet eller yrkesinriktad grundexamen samt om möjligt uppgifter om
andra examina som examinanden avlagt för att avgöra om examinanden har
avlagt de studier som krävs för avläggande av studentexamen (se 1.1
Avläggande av examen). Utbildningsanordnaren är skyldig att hålla
uppgifterna i Koski uppdaterade. Utbildningsstyrelsen bestämmer närmare
hur uppgifterna i Koski hålls aktuella (L 884/2017, 6 §).

Om uppgifterna inte kan förmedlas via Koski meddelar rektor om att
studierna är avlagda genom examenstjänsten. Rektor bör kort ange skälet
till att uppgifterna inte kan förmedlas via Koski samt ange typen av
studier som utförts och studieinrättningen där de utförts.

Uppgifterna ska vara införda i Koski eller i examenstjänsten den 5.5 för
vårens examen och den 4.11 för höstens examen.

Om examinanden utför dubbelexamen, d.v.s. yrkesinriktad grundexamen och
studentexamen, ska yrkesläroinrättningen där examinanden studerar föra
in uppgiften om avlagd examen i Koski senast den 5.5.

#####1. Betygsutfärdandedatum {#betygsutfärdandedatum}

Då examinanden anmäls ha avlagt de studier som krävs för examen och hen
avlagt de prov som krävs för examen får hen ett studentexamensbetyg som
dateras på följande betygsutfärdandedatum om hen inte har anmält sig
till det pågående examenstillfället. Om examinanden har anmält sig till
det pågående examenstillfället får hen ett studentexamensbetyg som
dateras på det egentliga betygsutfärdande­datumet, eller om detta redan
passerats, på det sista betygsutfärdandedatumet för det pågående
examenstillfället. Om examinanden i detta fall dock önskar få sitt betyg
daterat tidigare ska gymnasiet kontakta nämnden om detta.
Provprestationer som utförts under det pågående examenstillfället kan
dock tidigast antecknas på ett studentbetyg som dateras på det egentliga
utfärdandedatumet för ifrågavarande examenstillfälle.

Studentexamensbetyget dateras med datumet för följande av nämnden
meddelade betygsutfärdandedatum utifrån när studierna anmälts vara
avlagda. Studierna som krävs för examen ska vara avlagda senast samma
datum som studentexamensbetyget utfärdas. För att studentexamensbetyget
ska kunna dateras med ifrågavarande datum ska anmälan om att examinanden
avlagd studierna göras i Koski eller i ovan nämnda undantagsfall i
examenstjänsten senast vid den tidpunkt som meddelats av nämnden (se
tabell 3).

Tabell 3. Utfärdandedatum för studentexamensbetyg.

  ------------------------------------------------------------------------
  **Utfärdandedatum**    **Sista dag för anmälan  
                         om avlagda studier**     
  ---------------------- ------------------------ ------------------------
  19.1                   12.1                     

  18.2                   11.2                     

  5.3                    26.2                     

  23.4                   16.4                     

  lördag vecka 22        5.5                      egentligt
                                                  utfärdandedatum för
                                                  våren

  onsdag vecka 24        torsdag vecka 23         sista utfärdandedatum
                                                  för våren

  5.9                    29.8                     

  15.10                  8.10                     

  5.12                   4.11                     egentligt
                                                  utfärdandedatum för
                                                  hösten

  21.12                  15.12                    sista utfärdandedatum
                                                  för hösten
  ------------------------------------------------------------------------

Om datumet då avlagda studier senast ska vara anmälda infaller på en
helgdag eller helgfri lördag kan meddelandet göras följande vardag.
Betygsutfärdandedatumet är dock detsamma.

Om utfärdandedatumet infaller på en helgdag eller en helgfri lördag
ändras utfärdande­datumet till närmast föregående vardag, undantaget
lördagen vecka 22.

Betygen skickas till gymnasiet. Gymnasierna bör utgå från att betygen
anländer först efter utfärdandedatumet. Betygen för vårens och höstens
examenstillfällen daterade enligt det egentliga utfärdandedatumet
skickas till gymnasierna innan utfärdande­datumet (se 1.9 Betygen).
Gymnasiet överlämnar betyget till examinanden.

###1. Proven {#proven}

I studentexamen ordnas prov i modersmål och litteratur, det andra
inhemska språket, främmande språk, matematik samt i naturvetenskapliga
och humanistisk-samhälleliga läroämnen (realämnen) (L 502/2019, 3 § 1
mom.). Bestämmelser om i vilka realämnen och främmande språk det ordnas
prov samt om utarbetande av prov utfärdas genom förordning av statsrådet
gällande studentexamen (612/2019).

I matematik (lång och kort lärokurs) och det andra inhemska språket
(lång och medellång lärokurs) ordnas prov med två olika
svårighetsgrader. I främmande språk kan prov med två olika
svårighetsgrader ordnas (lång och kort lärokurs, i latin längre och kort
lärokurs). Studentexamensnämnden bestämmer i vilka främmande språk det
ordnas prov med två olika svårighetsgrader (L 502/2019, 3 § 4 mom.).

Med prov av högre svårighetsgrad avses prov baserat på lång lärokurs.

Studentexamensnämnden utarbetar uppgifterna i proven i studentexamen
enligt lärokurserna för sådana obligatoriska och riksomfattande valfria
studier i läroämnet i fråga som ingår i gymnasieutbildningens lärokurs
för unga enligt statsrådets förordning om gymnasieutbildning (A
810/2018, A 612/2019, § 5).

Vid utformningen av proven beaktas grunderna för gymnasiets läroplan
2015 och 2019 från våren 2023 ända till våren 2025. Beaktandet kan
betyda till exempel valbara uppgifter, bifogat material som jämnar ut
skillnader mellan läroplanerna eller att olika synpunkter i läroplanerna
beaktas vid bedömningen.

Uppgifter som överskrider läroämnesgränserna ingår i proven (A 612/2019,
§ 5). Från och med våren examen 2023 kan uppgifterna som överskrider
läroämnesgränserna basera sig på mångsidig kompetens som beskrivs i
grunderna för gymnasiets läroplan (2019). I svaren krävs inte att
examinanderna uppvisar specifika kunskaper eller färdigheter i andra
läroämnen.

####1. Vitsord som ges för proven {#vitsord-som-ges-för-proven}

De vitsord som ges för proven är laudatur, eximia cum laude approbatur,
magna cum laude approbatur, cum laude approbatur, lubenter approbatur,
approbatur och improbatur (F 612/2019, 6 §). För vitsorden används
följande bokstavsförkortningar: L, E, M, C, B, A och I. Poängen som
motsvarar vitsorden är 7 (L), 6 (E), 5 (M), 4 (C), 3 (B), 2 (A) och 0
(I) (se 1.1.7 Avläggande av examen med ett underkänt prov
(kompensation)).

####1. Provet i modersmål och litteratur {#provet-i-modersmål-och-litteratur}

Provet i modersmål och litteratur ordnas på finska, svenska och samiska
(L 502/2019, 3 §).

Provet i modersmål och litteratur i finska och svenska har två delar:
ett prov i läskompetens och ett prov i skrivkompetens som avläggs på
skilda provdagar. Provdagarna är gemensamma för proven i modersmål och
litteratur i svenska och finska.

I ett finskspråkigt gymnasium avläggs provet i modersmål och litteratur
i finska. I ett svenskspråkigt gymnasium avläggs provet i modersmål och
litteratur i svenska.

Provet i modersmål och litteratur i samiska anordnas i enaresamiska,
nordsamiska och skoltsamiska. Provet i modersmål och litteratur i
samiska består av enbart provet i skrivkompetens. Provet hålls en annan
dag än proven i skrivkompetens i svenska och finska. Provdagen är
gemensam för alla prov i modersmål och litteratur i samiska.

En examen som påbörjats hösten 2021 eller tidigare kan innehålla provet
i samiska som modersmål och litteratur endast som obligatoriskt prov och
i endast ett samiskt språk. En examen som påbörjats våren 2022 eller
senare kan innehålla provet i samiska som modersmål och litteratur i
flera samiska språk, men examinanden kan under samma examenstillfälle
delta i endast ett prov i modersmål och litteratur i samiska. En examen
som påbörjats våren 2022 eller senare kan innehålla provet i samiska som
modersmål och litteratur i stället för provet i främmande språk
(L502/2019, 11 §).

Provet i modersmål och litteratur kan vara ett prov som bygger på
lärokursen i finska eller svenska som andraspråk och litteratur, om
examinandens eget modersmål inte är finska, svenska eller samiska och
hen har läst de obligatoriska studierna i gymnasiets lärokurs i svenska
eller finska som andraspråk och litteratur, vilket är ett villkor för
att delta i provet för den som avlägger lärokursen för
gymnasieutbildningen, eller om examinanden har teckenspråk som modersmål
eller första språk (L 502/2019, 11 §).

Man kan avlägga provet i finska som andra språk och litteratur i ett
finskspråkigt gymnasium. Man kan avlägga provet i svenska som andra
språk och litteratur i ett svenskspråkigt gymnasium. Provet i svenska
eller finska som andraspråk och litteratur avläggs samma dag som provet
i modersmål och litteratur enligt en tidtabell som ges separat.

####1. Provet i det andra inhemska språket {#provet-i-det-andra-inhemska-språket}

Provet i det andra inhemska språket är i ett finskspråkigt gymnasium ett
prov i svenska och i svenskspråkigt gymnasium ett prov i finska. I det
andra inhemska språket ordnas prov med två olika svårighetsgrader (L
502/2019, 3 §). Det ena provet bygger på lång och det andra på medellång
lärokurs. Med det prov som bygger på lång lärokurs avses det prov som
bygger på A-lärokursen enligt grunderna för gymnasiets läroplan (2015
och 2019). Med det prov som bygger på medellång lärokurs avses det prov
som bygger på B1-lärokursen enligt grunderna för gymnasiets läroplan
(2015 och 2019). En examinand får oberoende av studierna i gymnasiet
välja nivå på det prov hen deltar i.

Som prov i det andra inhemska språket kan examinanden i ett
finskspråkigt gymnasium i sin examen innefatta provet i modersmål och
litteratur i svenska. Som prov i det andra inhemska språket kan
examinanden i ett svenskspråkigt gymnasium i sin examen innefatta provet
i modersmål och litteratur i finska. Ifall provet i modersmål och
litteratur som avlagts i stället för provet i det andra inhemska språket
utgör ett prov som krävs för examen anses det motsvara ett prov med
högre svårighetsgrad (L 502/2019 10 §).

En examinand som avlägger provet i modersmål och litteratur i samiska
kan som prov i det andra inhemska språket välja även provet i modersmål
och litteratur i finska i ett finskspråkigt gymnasium och i provet i
modersmål och litteratur i svenska i ett svenskspråkigt gymnasium.
Dessutom kan examinanden avlägga provet i det andra inhemska språket
enligt gymnasiets undervisningsspråk.

####1. Provet i främmande språk {#provet-i-främmande-språk}

Prov i främmande språk ordnas i engelska, spanska, italienska, franska,
tyska, ryska, enaresamiska, skoltsamiska, nordsamiska, latin och
portugisiska (A 612/2019 4 § 3 mom.). Prov som bygger på lång lärokurs
ordnas i engelska, spanska, franska, tyska och ryska. I alla ovannämnda
språk ordnas prov som bygger på kort lärokurs.

Med det prov som bygger på lång lärokurs avses det prov som bygger på
A-lärokursen enligt grunderna för gymnasiets läroplan (2015 och 2019).

Med det prov som bygger på kort lärokurs avses det prov som bygger på
B3-lärokursen enligt grunderna för gymnasiets läroplan (2015 och 2019).

I latin anordnas prov på två nivåer, ett som motsvarar den längre och
ett den korta lärokursen. Eftersom provet i latin för den längre
lärokursen bygger på B2-lärokursen enligt grunderna för gymnasiets
läroplan (2015 och 2019), är det inte ett prov med högre svårighetsgrad
som utgår från lärokursen för A-språk. Provet i latin för den längre
lärokursen äger rum samma dag som provet i främmande språk, kort
lärokurs. Provet i latin för den längre lärokursen ordnas sista gången
vid studentexamen våren 2025. Från och med hösten 2025 ordnas i latin
endast ett prov, som bygger på den korta lärokursen.

En examinand får oberoende av studierna i gymnasiet välja nivå på det
prov hen deltar i.

En examinand som påbörjat sin examen våren 2022 eller senare kan som
prov i främmande språk i sin examen innefatta provet i modersmål och
litteratur i samiska. (L502/2019, 11 §). Ifall provet i modersmål och
litteratur i samiska som avlagts i stället för provet i främmande språk
utgör ett prov som krävs för examen anses det motsvara ett prov med
högre svårighetsgrad (L 502/2019 10 §).

####1. Provet i matematik {#provet-i-matematik}

En examinand får avlägga provet för lång eller kort lärokurs i
matematik, oberoende av vilken lärokurs i matematik examinanden har läst
i gymnasiet.

####1. Realämnesproven {#realämnesproven}

Realämnesprov ordnas i religion, livsåskådningskunskap, psykologi,
filosofi, historia, samhällslära, fysik, kemi, biologi, geografi och
hälsokunskap. Proven i religion ordnas i evangelisk-luthersk och ortodox
religion (A 612/2019, 4 §).

En examinand kan utföra både provet i evangelisk-luthersk religion och
provet i ortodox religion om hen uppfyller kraven på att få delta (se
1.3. Rätten att delta i examen). I en examen som påbörjats våren 2022
eller senare räknas dock endast ett prov i religion med bland de fem
prov som krävs för examen.

###1. Rätten att delta i examen {#rätten-att-delta-i-examen}

####1. Gymnasiestuderande {#gymnasiestuderande}

Den som genomgår lärokursen för gymnasieutbildningen får delta i ett
prov i studentexamen efter att ha slutfört de obligatoriska studier som
föreskrivs i statsrådets förordning om timfördelningen i det läroämne
som provet gäller (L 714/2018). Den som genomgår gymnasieutbildningens
lärokurs får delta i ett prov i ett realämne som inte innehåller
obligatoriska studier efter att ha avlagt två kurser (fyra studiepoäng)
i läroämnets studier. Om provet i ett främmande språk bygger på en
lärokurs som inte innehåller obligatoriska studier, får den som genomgår
gymnasieutbildningens lärokurs delta i provet efter att ha avlagt tre
kurser (sex studiepoäng) i läroämnets studier.

En examinand kan anmäla sig till ett prov innan hen har uppnått rätt att
delta om det kan förväntas att hen uppnår rätten att delta innan provet.
Gymnasiet meddelar examinanden den tidpunkt då de studier som saknas för
att uppnå rätt att delta ska vara utförda. Examinanden ska uppnå rätt
att delta senast före provdagen. För provet i modersmål och litteratur
gäller att examinanden ska ha uppnått rätt att delta innan hen avlägger
det första provet i modersmål och litteratur. (L 502/2019, 7 §, L
672/2005, 4 §.)

Den som genomgår gymnasieutbildningens lärokurs, men inte har slutfört
de nödvändiga studierna, men som annars kan anses ha tillräckliga
förutsättningar att klara ett prov kan av särskilda skäl genom beslut av
rektorn ges rätt att delta i provet (L 502/2019, 7 §). Detta kan komma i
fråga till exempel i sådana fall där en person har lärt sig något språk
utomlands, eller där en person har lidit av en långvarig sjukdom som har
hindrat hen från att läsa de kurser som krävs.

####1. Andra än gymnasiestuderande  {#andra-än-gymnasiestuderande}

#####1. En person som har slutfört den finländska gymnasieutbildningens lärokurs {#en-person-som-har-slutfört-den-finländska-gymnasieutbildningens-lärokurs}

En person som har slutfört gymnasieutbildningens lärokurs får delta i
studentexamen och i de prov som ingår i denna (L 502/2019, 5 §). En
person som utför gymnasiets lärokurs som i gymnasielagen (714/2018) 36 §
avsedd särskild examen kan anmäla sig för att avlägga studentexamen
först då hen slutfört hela gymnasiets lärokurs.

#####1. En person som har slutfört utländsk lärokurs för gymnasieutbildning {#en-person-som-har-slutfört-utländsk-lärokurs-för-gymnasieutbildning}

En person som har avlagt gymnasiets lärokurs vid ett utländskt gymnasium
får delta i studentexamen och studentexamensprov, om den lärokurs
personen genomfört kan anses motsvara den finländska gymnasiekursen (L
502/2019, 5 §), det vill säga utbildningstiden är sammanlagt 12 år.

#####1. En person som delvis har slutfört den finländska gymnasieutbildningens lärokurs som ämnesstuderande {#en-person-som-delvis-har-slutfört-den-finländska-gymnasieutbildningens-lärokurs-som-ämnesstuderande}

En person som antagits som ämnesstuderande för att avlägga studier i ett
eller flera läroämnen som ingår i gymnasiets lärokurs kan avlägga prov
som hör till studentexamen som enskilda prov (se 1.1.6 Avläggande av
enskilda prov).

#####1. En person som har avlagt eller avlägger en yrkesexamen {#en-person-som-har-avlagt-eller-avlägger-en-yrkesexamen}

En person har rätt att delta i studentexamen och i de prov som ingår i
examen utan kompletterande studier om hen har en yrkesinriktad
grundexamen som omfattar minst 180 kompetenspoäng eller motsvarande
tidigare examen (L 502/2019, 5 lagen om yrkesutbildning 531/2017).

En person som studerar för en yrkesinriktad grundexamen som omfattar 180
kompetenspoäng kan delta i studentexamen även om studierna inte är
slutförda. Personen i fråga skall dock ha förvärvat kunnande som
motsvarar minst 90 kompetenspoäng för att kunna delta i examen (L
502/2019, 7 §). Andra krav gällande avlagda studier föreligger inte för
att uppnå rätt att delta.

Om en examinand som avlägger både gymnasiets lärokurs och yrkesinriktad
grundexamen har påbörjat sin studentexamen och uppnått rätt att delta i
ett prov utifrån att ha slutfört de obligatoriska gymnasiestudier som
förutsätts för deltagande mister hen inte rätten att delta i provet
ifall hen övergår till att avlägga endast yrkesinriktad grundexamen
oavsett om hen har förvärvat det kunnande som förutsätts för deltagande
av personer som studerar för en yrkesinriktad grundexamen eller inte.

Om examinanden har avlagt en yrkesexamen som omfattar minst två år och
som förutsätter som tidigare studier lärokursen för den grundläggande
utbildningen eller motsvarande före grundskoleförändringen avlagd
tidigare lärokurs, eller avlagt andra studier som motsvarar en sådan
examen, får examinanden rätt att delta i student­examen efter att ja
slutfört de tilläggsstudier som bestäms av Studentexamens­nämnden
(L502/2019 5 §). De tilläggsstudier som krävs är minst två obligatoriska
gymnasiekurser (fyra obligatoriska studiepoäng) i de läroämnen som hen
deltar i. Om det i ett läroämne inte ges två obligatoriska
gymnasiekurser, krävs studier i minst två gymnasiekurser (fyra
studiepoäng) i läroämnet i fråga.

Om examinanden har avlagt en yrkesexamen som omfattar mindre än två år
eller en yrkesexamen som har förutsatt som tidigare studier kortare
studier än lärokursen för den grundläggande utbildningen (som till
exempel folkskola) kan examinanden inte avlägga studentexamen ens med
tilläggsstudier. Examinanden kan söka sig till en läroanstalt för att
avlägga gymnasiet lärokurs eller yrkesinriktad grundexamen för att få
rätt att avlägga studentexamen, och hen kan ansöka om att få de tidigare
uppnådda färdigheterna i studierna erkända som en del i de nya
studierna.

En person som ansöker om rätt att delta i examen utifrån en yrkesexamen
som avlagts någon annanstans än i Finland ska inhämta ett utlåtande om
utländsk yrkesexamen från Utbildningsstyrelsen. Utlåtandet lämnas till
gymnasiets rektor i samband med anmälan. Rektorn avgör ärendet om rätten
att delta i examen enligt 5 § i lagen om studentexamen (L 502/2019).
Personen som ansöker om rätt att delta i examen har rätt att söka
ändring i rektorns beslut. (L 502/2019, 21 § 1 mom., L 672/2005, 15 § 1
mom.)

####1. Att bekräfta rätten att delta i prov {#att-bekräfta-rätten-att-delta-i-prov}

Rektorn har till uppgift att säkerställa att examinanden uppfyller de
föreskrivna förutsättningarna för att delta i proven. Nämnden ger vid
behov råd gällande de eventuella tilläggsstudier som krävs.

Gymnasiets rektor kan förvägra en examinand att delta i studentexamen
eller ett prov i examen, om examinanden inte uppfyller villkoren för
deltagande i studentexamen. Rektorns beslut om förvägrad rätt att delta
i examen ska ges skriftligt och vara motiverat (L 502/2019 8 §).

Rättelse i ett beslut genom vilket gymnasiets rektor har förvägrat rätt
att delta i student­examen eller i ett prov som hör till examen får yrkas
skriftligen hos regionförvaltnings­verket. Ändring i
regionförvaltningsverkets beslut i ett ärende enligt detta moment får
sökas genom besvär hos förvaltningsdomstolen så som föreskrivs i lagen
om rättegång i förvaltningsärenden (808/2019). (L 502/2019, 21 § 1 mom.,
L 672/2005, 15 § 1 mom.)

Gymnasiets rektor är skyldig att underrätta nämnden om examinander som
har anmält sig till examen men inte uppfyller de föreskrivna villkoren
för deltagande. Anmälan ska göras genom nämndens e-tjänster omedelbart
efter den sista provdagen. Ett prov som en examinand har anmält sig till
utan att ha rätt att delta i stryks av nämnden ur examinandens
ämneskombination. Detta betraktas inte som ett försök att skriva provet.

####1. Omtagning av ett godkänt prov och komplettering av examen {#omtagning-av-ett-godkänt-prov-och-komplettering-av-examen}

Ett godkänt prov får tas om utan begränsningar (L 502/2019, 16 §). Detta
gäller alla examinander oavsett när provet har utförts. Omtagning gäller
endast prov som nämns i avsnitt 1.2 (Proven).

Då ett godkänt prov som innefattats i en ny examen som påbörjats efter
underkänd examen (se 1.1.5 Att börja examen från början efter underkänd
examen) eller ett som enskilt prov utfört godkänt prov som innefattats i
påbörjad examen (se 1.1.6 Avläggande av enskilda prov) tas om tillämpas
de föreskrifter gällande omtagning av godkända och underkända prov som
ges i detta avsnitt och i avsnitt 1.3.5 på det omtagna provet på samma
sätt som på andra prov som avlagts som en del av examen. Innefattandet
förblir dock trots omtagningen i kraft till slutet av
ikraftvarandetiden.

En person som har blivit godkänd i studentexamen får komplettera examen
med prov i ämnen som inte ingår i den avlagda examen och med prov på en
annan nivå än de prov i samma ämnen som ingår i den avlagda examen (L
502/2019, 17 §). Att komplettera examen är möjligt efter det att examen
är avlagd. Examen bör vara avlagd innan anmälningstidens utgång. Inga
andra tidsfrister gäller för komplettering av examen. Komplettering av
examen förutsätter inte att studier i ifrågavarande ämne eller lärokurs
är utförda.

En examinand som godkänt har avlagt ett realprov av gammal typ kan i
stället för att ta om provet komplettera sin examen med ett eller flera
prov i realämnen.

En anordnare av gymnasieutbildning är skyldig att ordna proven i
studentexamen också för en person som tidigare har avlagt studentexamen
vid utbildningsanordnarens gymnasium och som tar om ett prov som ingår i
examen eller kompletterar sin examen. Anordnaren av gymnasieutbildning
är dessutom skyldig att ordna proven också för en person som tidigare
har studerat vid utbildningsanordnarens gymnasium och avlägger ett
enskilt prov. Om en utbildningsanordnare inte längre ordnar
gymnasieutbildning har personen rätt att avlägga provet vid det
gymnasium som är närmast hens bostadsort. Proven i studentexamen ska
ordnas även för andra personer om utbildningsanordnarens
verksamhetsförutsättningar tillåter detta. (L 502/2019, 4 §.)
Utbildningsanordnaren placerar personer som tar om prov i olika
gymnasier och på olika verksamhetsplatser enligt eget omdöme och
informerar deltagarna om var provet ordnas och om andra praktiska
arrangemang.

####1. Omtagning av ett underkänt prov  {#omtagning-av-ett-underkänt-prov}

Ett underkänt prov får tas om tre gånger medan studentexamen är på hälft
(L 502/2019, 16 §). Detta gäller alla examinander oavsett när provet har
utförts.

Om en examinand har valt det mer krävande provet i ett ämne med prov med
två olika svårighetsgrader eller provet i modersmål och litteratur som
provet i det andra inhemska språket eller provet i modersmål och
litteratur i samiska som provet i främmande språk och blivit underkänd i
provet, kan examinanden vid omtagning av provet ändra svårighetsgraden
(L 502/2019, 16 §). I en examen som påbörjats hösten 2021 eller tidigare
betraktas avläggande av ett prov baserat på en kortare lärokurs som
omtagning av det ursprungliga provet. I en examen som påbörjats våren
2022 eller senare betraktas avläggande av ett prov baserat på en kortare
lärokurs i första hand som avläggande av prov som baserar sig på annan
lärokurs. Om examinanden inte har rätt att lägga till prov som baserar
sig på annan lärokurs i sin examen betraktas avläggande av ett prov
baserat på en kortare lärokurs som omtagning av det ursprungliga provet.
Om examen påbörjats hösten 2021 eller tidigare kräver byte av nivå att
ett av examinandens obligatoriska prov fortfarande är av högre
svårighetsgrad. Om examen påbörjats våren 2022 eller senare kräver byte
av nivå att ett av de fem prov som krävs för examen fortfarande är av
högre svårighetsgrad.

En examinand som har skrivit provet i modersmål och litteratur men fått
underkänt får, om examinanden så önskar, göra om det underkända provet
genom att delta i provet i svenska eller finska som andraspråk om hen
har rätt att delta i provet ifråga.

En person som avlagt studentexamen kan ta om ett underkänt prov utan
begränsningar (L 502/2019, 16 §). Examen bör vara avlagd innan
anmälningstidens utgång.

###1. Anmälan {#anmälan}

Examinanden skall för varje enskilt examenstillfälle och prov anmäla sig
till det gymnasium där hen avser avlägga provet. En examinand kan vid
ett examenstillfälle endast anmäla sig till ett gymnasium. Anmälan ska
utföras enligt gymnasiets instruktioner. Anmälan till studentexamen kan
tillställas genom undertecknat formulär i pappersform eller genom
elektroniskt formulär som rektorn godkänt. Gymnasiet kan fatta beslut om
andra sätt att bestyrka anmälan i stället för underskrift. Det lönar sig
för gymnasiet att anteckna sättet som examinanden anmält sig på med
tanke på eventuella meningsskiljaktigheter.

Av anmälan ska framgå om examinanden avlägger studentexamen,
kompletterar sin examen eller tar om ett godkänt prov eller avlägger
enskilt prov utan att avlägga studentexamen. I anmälan ska framgå
provets nivå och om examen påbörjats före våren 2022 om provet avläggs
som obligatoriskt eller som extra prov. Anmälningsblanketten och planen
för spridningen av proven för respektive examinand ska gymnasiet förvara
i minst två års tid för eventuella kontroller.

En examinand som vill delta i vårens examen ska senast den 1 december
året innan anmäla sig till examen. Anmälan till höstens examen ska ske
senast den 5 juni. Gymnasiet kan be examinanderna anmäla sig före ett
tidigare datum så att gymnasiet hinner behandla anmälningarna. Gymnasiet
bör dock ta emot anmälningar ända till det datum nämnden fastställt.

En examinand som kompletterar examen, tar om prov eller avlägger
enskilda prov ska för varje enskilt examenstillfälle och prov som
avläggs anmäla sig skriftligt senast den dag som Studentexamensnämnden
fastställer till det gymnasium där denne avser avlägga provet (L
502/2019, 8 §). Anmälan ska utföras enligt gymnasiets instruktioner.

Den som vill ha examensbetyg ska vara anmäld som examinand som avlägger
examen. Den som avlägger enskilda prov kan inte få ett
studentexamensbetyg.

####1. Bindande anmälan  {#bindande-anmälan}

Anmälan till examen är bindande. En examinand som har anmält sig till
examen eller till enskilda prov är skyldig att betala examensavgifterna
(Jfr 2.2.2 Återbetalning av provspecifika avgifter).

Om den som har anmält sig till ett prov uteblir från provet eller inte
lämnar in en provprestation för bedömning, betraktas provet som
underkänt (L 502/2019, 14 §).

Vid provtillfället ska examinanden innan provet börjar kontrollera att
han eller hon deltar i det prov han eller hon anmält sig till. Om
examinanden deltar i fel prov betraktas provet som underkänt.

För examen som påbörjats hösten 2021 eller tidigare är valet av provet
som obligatoriskt eller extra prov bindande för hela examen (L 672/2005,
5 §).

För en examen som påbörjats hösten 2021 eller tidigare är valet av
provets svårighetsgrad är bindande för hela examen, om inte
svårighetsgraden kan ändras enligt något av de skäl som anges i kapitel
1.3.5 Omtagning av ett underkänt prov.

En examinand som påbörjat sin examen våren 2022 eller senare kan anmäla
sig till ett prov i samma ämne av annan svårighetsgrad om hen ännu har
rätt att lägga till nya prov i sin examen. Om det inte är möjligt att
lägga till prov av annan svårighetsgrad kan det vara möjligt att ändra
svårighetsgrad på ett prov enligt något av de skäl som anges i kapitel
1.3.5 Omtagning av ett underkänt prov

####1. Återtagande och annullering av en anmälan  {#återtagande-och-annullering-av-en-anmälan}

En anmälan som godkänts av rektorn kan återtas skriftligen senast den
dag nämnden bestämt att tidsfristen för anmälan löper ut. Examinanden
lämnar meddelandet om återtagande av anmälan till gymnasiets rektor.

Studentexamensnämnden kan på ansökan och av synnerligen vägande skäl
annullera en bindande anmälan till ett prov i examen eller till ett
enskilt prov (L 502/2019, 8 §, L 672/2005, 5 §). Vägande skäl är enligt
nämnden förhinder som beror på sjukdom, studier eller arbete utomlands
samt särskilda förhinder som kommer av värnplikt. En ansökan om
annullering ska åtföljas av ett intyg över förhinder, till exempel ett
läkarintyg varav framgår sjukdom och tid för arbetsoförmåga, ett intyg
över studier eller arbete utomlands under den tid då proven pågår eller
ett intyg över att en värnpliktig inte har fått permission för att delta
i examen. Studier eller arbete i hemlandet eller värnplikt i sig gäller
i sig inte som grund för en annullering. En anmälan till provet i
modersmål och litteratur kan annulleras om examinanden vid ett och samma
examenstillfälle är förhindrad att delta i det ena eller i båda proven
och förhindret har en orsak som nämnden godkänt.

Ett prov räknas inte som ett provtillfälle i ämnet i fråga, om anmälan
till provet har annullerats. En annullerad anmälan förlänger inte den
tid som gäller för avläggande av examen. Om alla examinandens prov
annulleras på det första examenstillfället, påbörjas examen när
examinanden anmäler sig nästa gång för att avlägga prov i studentexamen.

Om en anmälan annulleras och examinanden inte till någon del har
deltagit i provet, tas inte den provspecifika avgiften ut för provet
eller återbetalas den provspecifika avgiften på ansökan som gjorts inom
den tid som examensnämnden bestämmer (L 672/2005, 5 §). (Jfr 2.2.2
Återbetalning av provspecifika avgifter.)

####1. Anmälan efter anmälningstidens utgång  {#anmälan-efter-anmälningstidens-utgång}

Studentexamensnämnden kan på grund av examinandens sjukdom eller något
annat jämförbart särskilt vägande skäl godkänna en anmälan som gjorts
efter utsatt tid (L 502/2019, 8 §, L 672/2005 5 §). Ett utlåtande av
gymnasiet ska bifogas ansökan i vilket det framgår varför examinanden
inte har anmält sig inom utsatt tid och varför det skulle vara viktigt
för hen att få delta i prov vid examenstillfället i fråga.

I ansökan ska framgå till vilka prov examinanden önskar anmäla sig till,
provens nivå och om examinanden utför proven utan avgift. Dessutom ska
vid behov framgå om examinanden avlägger examen på basen av gymnasiets
lärokurs, yrkesinriktad grundutbildning eller annan utbildning. Ifall
examinanden utför prov utan avgift ska även framgå vilka prov som utförs
avgiftsfritt. Om examen påbörjats före våren 2022 meddelas också om
proven avläggs som obligatoriska eller extra prov. Vid behov kan till
ansökan bifogas handlingar som stöder ärendet, till exempel en kopia av
examinandens plan över spridning av proven eller ett läkarutlåtande.

Om nämnden godkänner examinandens ansökan, ska examinanden ge in en
skriftlig anmälan till gymnasiet (Jfr 1.4 Anmälan).

####1. Ändring i anmälningsuppgifterna  {#ändring-i-anmälningsuppgifterna}

Då det gäller en examen som påbörjats hösten 2021 eller tidigare kan
Studentexamens­nämnden av synnerligen vägande skäl godkänna en ändring i
de uppgifter som ingår i en anmälan, om det vid anmälan bevisligen skett
något fel (L 672/2005, 5 §).

Då det gäller en examen som påbörjats våren 2021 eller senare kan
Studentexamens­nämnden på grund av examinandens sjukdom eller av något
annat jämförbart särskilt vägande skäl godkänna en ändring i de
uppgifter som ingår i en anmälan, om avläggandet av studentexamen med
godkänt resultat kräver detta eller om något annat särskilt vägande skäl
föreligger (L 502/2019, 8 §).

Till ansökan ska bifogas examinandens anmälningsblankett eller en kopia
av den samt ett utlåtande i vilket det vägande skäl som åberopas
beskrivs. Det rekommenderas att planen över spridning av proven också
bifogas till ansökan.

####1. Examinander som byter gymnasium {#examinander-som-byter-gymnasium}

Om examinanden byter till ett annat gymnasium efter att
anmälningsuppgifterna förts in kommer det gymnasium examinanden byter
från och det gymnasium examinanden byter till överens om överflyttning
av anmälningsuppgifterna sinsemellan. Examinandens anmälningsuppgifter
flyttas över med hjälp av en överflyttningskod som fås från
examenstjänsten. Det gymnasium som tagit emot examinandens anmälan och
som examinanden flyttar från ger koden till det gymnasium examinanden
flyttar till. Med hjälp av överflyttningskoden kan gymnasiet som tar
emot examinanden se och godkänna överflyttningen av examinandens anmälan
till examen. Efter att anmälningsuppgifterna flyttats ansvarar det
gymnasium som tagit emot examinanden i sin helhet för anordnandet av
examinandens examen, inkluderande den preliminära bedömningen och
utdelning av eventuella betyg. Gymnasiet från vilket examinanden flyttar
ansvarar för anordnandet av examinandens examen tills det nya gymnasiet
har godkänt överflyttandet av anmälningsuppgifterna.

Det är inte längre möjligt att flytta över anmälan till ett annat
gymnasium efter att proven i examenstillfället har inletts.

En examinand som inte byter gymnasium kan utföra prov i ett annat
gymnasiums provlokaler utan att anmälningsuppgifterna överförs. I detta
fall ansvara gymnasiet som fört in anmälningsuppgifterna till nämnden
för den preliminära bedömningen och övriga ärenden som gäller
anordnandet av examinandens examen. (Se 2.1.4 Gemensamma prov)

###1. Provtillbehör och provprestationer {#provtillbehör-och-provprestationer}

####1. Examinandens dator och tilläggsutrustning {#examinandens-dator-och-tilläggsutrustning}

Till ett studentexamensprov är examinanden skyldig att ha med sig en
dator som uppfyller kraven i anvisningen om examinandens dator (bilaga
2), strömkabel och sladduppkopplade hörlurar samt eventuell tillåten
kringutrustning och eventuella adaptrar som krävs för användningen av
utrustningen som hen behöver i provet. Examinanden ska kunna starta sin
dator från det USB-minne som nämnden levererar. Gymnasiet bör ordna
tillräckliga möjligheter för examinanderna att öva sig i att starta
datorn. Examinanden kan om hen så önskar använda tilläggsutrustning i
datorn under provet: tangentbord, mus eller annan motsvarande pekare.
Datorernas nättrafik kan kräva USB-kopplad tilläggsutrustning, såsom
Ethernet- eller WLAN-adaptrar. Anslutningen av nödvändig utrustning kan
kräva användning av USB-hubb. Tilläggsutrustningen får inte innehålla
material eller funktioner som underlättar examinandens provprestation
(t.ex. korrekturfunktioner). Användning av trådlös tilläggsutrustning är
helt förbjudet. Tilläggsutrustning med möjlighet till trådlös användning
(t.ex. Bluetooth-utrustning) är också förbjuden.

Datorerna och tilläggsutrustningen får inte störa de andra
examinanderna. Provövervakarna har rätt att förbjuda användning av
störande dator- och tilläggsutrustning. Vid behov kan gymnasiets rektor
kräva att tilläggsutrustningen kontrolleras på förhand. Rektor kan vid
behov beordra en examinand att använda gymnasiets datorutrustning i
stället för sin egen.

####1. Övriga provtillbehör och hjälpmedel {#övriga-provtillbehör-och-hjälpmedel}

Examinanden får använda konceptpapper (vikt helark A3 eller halvark A4)
för att göra utkast till provsvar. Gymnasiet tillhandahåller
konceptpappren. Konceptpappren ska vara försedda med gymnasiets namn och
nummer, antingen tryckt eller stämplat, samt examinandens namnteckning
och namnförtydligande (fullständigt namn).

Examinanden får, om hen så vill, ha med sig vanliga tillbehör för att
göra anteckningar och utkast, till exempel pennor, linjaler, passare och
så vidare. Examinanderna får inte själva ta med sig några papper eller
lunchomslag in i provlokalen. Examinanden kan om hen önskar ta med sig
tillbehör för sin personliga hygien, till exempel näsdukar och
menstruationsskydd, om de är förpackade i oöppnade förpackningar.
Tillbehören som examinanden har med sig får inte innehålla material
eller annan information som kan främja examinandens provprestation.
Övervakaren har rätt att granska förpackningarna.

Examinanderna får inte till proven ta med sig några andra hjälpmedel än
de som nämnden godkänt. Vilka hjälpmedel som är tillåtna, såsom
ordböcker, finns angivet i dessa föreskrifter, föreskrifterna om hur
skäl som försämrar en examinands prestation i ett prov beaktas i
studentexamen (avsnitt 2 Specialarrangemang som inte kräver separat
ansökan eller beslut) och nämndens provspecifika föreskrifter. Nämnden
kan separat för varje examenstillfälle ge noggrannare anvisningar om
utrustning och tillbehör som är tillåtna eller förbjudna.

####1. Provprestationer och utkast till prestationer  {#provprestationer-och-utkast-till-prestationer}

Anvisningarna i de provspecifika föreskrifterna samt anvisningarna i
början av provet och i anslutning till provuppgifterna ger närmare
information om hur provuppgifterna ska besvaras.

Examinanden ska skriva svaret på den plats som anvisas i provuppgiften.
Examinanden kan göra svarsutkast för flera provuppgifter samtidigt.
Innan provet avslutas ska examinanden välja vilka provsvar hen vill
lämna in för bedömning. Om en examinand inte vill att ett svar ska
bedömas, så måste hen radera allt innehåll i svarsfälten för
ifrågavarande uppgift under själva provet. Efter provet kan svaret inte
makuleras, utan skickas till nämnden för bedömning.

Alla papper som examinanden har använt under provet tolkas som utkast.
Utkast beaktas ~~normalt~~ inte när prestationen bedöms. (Se 2.5
Dokument som ska arkiveras i gymnasiet)

###1. Svikligt förfarande och brott mot examensordningen {#svikligt-förfarande-och-brott-mot-examensordningen}

Examinanden ska före studentexamen ha klart för sig vad det blir för
påföljder av svikligt förfarande, försök till fusk, brott mot ordningen
under examen eller av störande av ett provtillfälle med hjälp av teknisk
utrustning eller på annat sätt.

Fusk och brott mot examensordningen hänför sig närmast till en enskild
examinand personligen. Störningar som riktar sig mot verkställandet av
digital examen kan däremot gälla även en större grupp examinander. Vid
störande av ett digitalt provtillfälle ska därför strafflagen (L
39/1889) tillämpas med dess bestämmelser om eventuella böter och
fängelsestraff. Därtill kommer tillämplig skadeståndsskyldighet och
brottsbaserad förverkandepåföljd. Störande av ett digitalt provtillfälle
kan utifrån strafflagen beroende på det aktuella fallet betecknas som
dataskadegörelse, störande av teletrafik, systemstörning, dataintrång,
orsakande av fara för informationsbehandling eller kränkning av
kommunikationshemlighet. Alla misstankar om uppsåtligt störande av ett
digitalt provtillfälle av ovan nämnt slag ska polisanmälas.

Om en examinand stör provtillfället eller på annat sätt bryter mot
ordningen vid provtillfället och inte trots rektorns eller en lärares
uppmaning avbryter sitt förfarande, betraktas examinandens
provprestation som underkänd. Om förfarandet upprepas eller orsakar
betydande skada för de andra examinandernas provprestationer, betraktas
examinandens alla provprestationer vid det examenstillfället som
underkända och han eller hon förlorar sin rätt att delta i senare prov
under examenstillfället i fråga. Om förfarandet är synnerligen grovt och
skadligt, förlorar examinanden därtill rätten att delta i proven vid
följande examenstillfälle. (L 502/2019, 15 §.)

En examinand som stör ett provtillfälle kan uppmanas att avlägsna sig
från tillfället. Om en examinand inte lyder en uppmaning att avlägsna
sig, får rektorn eller en lärare avlägsna examinanden på det sätt som
föreskrivs i 43 § i gymnasielagen (714/2018). (L 502/2019, 15 §.)

Om en examinand gör sig skyldig till svikligt förfarande eller försök
till fusk eller medverkar vid detta i ett prov, betraktas examinandens
alla provprestationer under det examenstillfället som underkända och han
eller hon förlorar sin rätt att delta i senare prov under
examenstillfället i fråga. Om förfarandet upprepas eller annars är
synner­ligen grovt och skadligt, förlorar examinanden därtill rätten att
delta i proven vid följande examenstillfälle. (L 502/2019 15 §.)

Rektorn har ansvar för att en fråga om svikligt förfarande och brott mot
ordningen blir tillräckligt väl och sakligt utredd. Nämnden ger vid
behov råd gällande frågor som berör utredningen av svikligt förfarande
och brott mot ordningen. Innan en påföljd bestäms skall examinanden
underrättas om den handling han eller hon misstänks för och hur
behandlingen av ärendet går till, examinanden höras i närvaro av vittne
samt annan behövlig utredning i ärendet inhämtas (L 502/2019, 15 §).
Rektorn bör ägna tillräcklig uppmärksamhet åt utredningen av det
misstänkta fallet av fusk. Examinanderna och övervakarna ska höras i
vittnes närvaro, och protokoll ska föras över det möte man arrangerar i
frågan. Alla närvarande ska omedelbart när mötet avslutas underteckna
protokollet.

Beslut om påföljder fattas av gymnasiets rektor. Beslut om att en
examinand förlorar sin rätt att delta i proven vid det examenstillfälle
som följer efter det pågående examenstillfället fattas dock av
utbildningsanordnarens kollegiala organ. (L 502/2019, 15 § 4 mom.)

Beslut om påföljd fattat av rektor eller utbildningsanordnarens
kollegiala organ ska ges skriftligt till examinanden (Förvaltningslagen
434/2003, 43 §). En besvärsanvisning ska fogas till beslutet. Rektorn
skall utan dröjsmål delge nämnden sitt beslut. När beslutet vunnit laga
kraft skall rektorn underrätta nämnden om detta.

Ändring i ett beslut genom vilket rektorn eller utbildningsanordnarens
kollegiala organ har bestämt en påföljd av svikligt förfarande eller
brott mot ordningen får sökas genom besvär hos förvaltningsdomstolen.
Beslutet verkställs även om besvär anförts, om inte besvärsmyndigheten
förbjuder verkställigheten. Besvär över beslutet ska anföras inom 14
dagar från delfående av beslutet. Ett beslut av förvaltningsdomstolen
får överklagas genom besvär endast om högsta förvaltningsdomstolen
beviljar besvärstillstånd. (L 502/2019, 21 §.)

Om beslutet upphävs, annulleras anmälan till de prov som personen i
fråga inte har deltagit i efter beslutet av rektorn utan ansökan och de
provspecifika avgifterna för proven återbetalas. Förvaltningsdomstolen
eller högsta förvaltningsdomstolen kan när de bifaller besvär besluta
att examinanden får genomföra examen från början. (L 502/2019, 21 §.)

För att chanserna till fusk i prov ska vara så få som möjligt måste
rektorn ägna också den sidan av saken seriös uppmärksamhet när han
planerar det praktiska genomförandet av examen i gymnasiet. Speciellt
viktigt är det med tillräcklig bevakning under proven. Eftersom fallen
av både avslöjat och misstänkt fusk ofta har skett i samband med besök
på toalett, är det skäl att reservera två eller flera toaletter för
examinanderna, så att övervakaren slumpmässigt kan föra dem till än det
ena och än den andra toaletten. Vid digitala prov ska examinanden genom
att använda skärmskydd, skärmsläckare eller något annat se till att hans
eller hennes skärm inte går att avläsa under toalettbesök.

Det är förbjudet att ha med sig mobiltelefoner och andra elektroniska
apparater (till exempel smartklockor), förutom sådana som godkänts av
nämnden. Att ha med sig telefoner eller andra icke-godkända apparater
står i strid med nämndens föreskrifter (Jfr 1.5.1 Examinandens dator och
tilläggsutrustning och 1.5.2 Övriga provtillbehör och hjälpmedel). Vid
provtillfället är det endast tillåtet att använda det material som
givits i samband med provuppgifterna, samt de program och det material
(t.ex. användnings­instruktioner, tabeller) som färdigt ställts till
examinandens förfogande inom provsystemet. Användande eller försök till
användande av annat material betraktas som svikligt förfarande.
Examinanden får inte under provet stå i kontakt med någon annan instans
än övervakarna utan separat beslut (se separat föreskrift Hur skäl som
försämrar en examinands prestation i ett prov beaktas i studentexamen
4.7 Anlitande av assistent). Kontakt eller försök till att ta kontakt
betraktas som svikligt förfarande. En examinand som visar sin skärm för
en annan examinand anses också göra sig skyldig till försök till att ta
kontakt.

Att starta examinandens dator i något annat system än det som nämnden
föreskriver (undantaget sådana tillfälliga åtgärder som krävs för att
starta systemet som föreskrivs av nämnden) samt försök till detta
betraktas som svikligt förfarande.

Annan kontakt upprättad av examinandens dator än kontakten med
provlokalens servrar via provlokalsnätet samt försök att upprätta annan
kontakt betraktas också som svikligt förfarande.

Att lämna ett prov före det klockslag nämnden bestämt möjliggör
vidarebefordrande av information som är underställd provhemligheten och
beaktas därmed som försök till svikligt förfarande.

###1. Bedömning av provprestationer {#bedömning-av-provprestationer}

####1. Att utebli från provet eller att lämna in en tom provprestation {#att-utebli-från-provet-eller-att-lämna-in-en-tom-provprestation}

Om den som har anmält sig till ett prov uteblir från provet eller inte
lämnar in en provprestation för bedömning, betraktas provet som
underkänt (L 502/2019, 14 §). Detta prov kan inte kompenseras (se 1.1.7.
Avläggande av examen med ett underkänt prov (kompensation)). Om
examinanden har examenstillfällen kvar för utförande av examen, kan hen
anmäla sig för att ta om provet i fråga.

Provet i modersmål och litteratur betraktas som underkänt om en person
som har anmält sig till provet uteblir från endera av provets två delar,
antingen provet i läskompetens eller provet i skrivkompetens, eller inte
lämnar in en provprestation till bedömning i båda delarna av provet i
modersmål och litteratur.

####1. Preliminär bedömning {#preliminär-bedömning}

Provprestationerna granskas och bedöms preliminärt av en lärare i ämnet
ifråga som utses av anordnaren av gymnasieutbildning (L 502/2019, 18 §).
Den utbildningsanordnare till vars gymnasium examinanden har anmält sig
till ansvarar för den preliminära bedömningen av examinandens
provprestationer oavsett var examinanden utfört själva provet. Om flera
än en lärare deltar i den preliminära bedömningen av ett prov bestämmer
rektor vid behov närmare om den examinand- eller uppgiftspecifika
fördelningen av bedömningsarbetet mellan lärarna. Läraren ska markera
felen i prestationerna. De provspecifika föreskrifterna innehåller
närmare anvisningar för bedömningen. Nämnden publicerar under
provdagarna de preliminära beskrivningarna av goda svar.

Provprestationerna är sekretessbelagda myndighetshandlingar (Lagen om
offentlighet i myndigheternas verksamhet 621/1999, 24 § 1 mom. punkt
30). Provprestationerna ska gymnasiet hantera så att de på intet sätt
kan ta skada eller råka i händerna på andra än vederbörande lärare och
rektor.

Provprestationerna får inte skrivas ut på papper eller kopieras ur
examenstjänsten. Förbudet gäller inte utskrift av den bedömda
provprestationen till examinanden efter att resultaten för den slutliga
bedömningen publicerats. Provprestationerna får inte heller ses av någon
annan än vederbörande lärare och rektor. En lärare får se och bedöma
endast de examinanders prestationer som rektor beordrat läraren att
bedöma. Användarrättigheter till examenstjänstens bedömningsvy får inte
ges till personer som inte har rätt att bedöma provprestationerna för
läroanstalten i fråga. (Jfr 2.4 Jäv och användarrättigheter för
examenstjänsten.)

Då den preliminära bedömningen är gjord skickar rektorn eller en lärare
bedömningen till nämnden. Innan bedömningen skickas bör man försäkra sig
om att den preliminära bedömningen av provet ifråga är slutförd för
gymnasiets del.

De preliminärt bedömda provprestationerna ska skickas till nämnden inom
en vecka efter det att provet skrivits om inte nämnden ger andra
anvisningar. Tidtabellen för den preliminära bedömningen av provet i
modersmålet ges separat av nämnden för varje examenstillfälle. Om en
enskild lärare i ett realämne har prestationer från minst 21 examinander
att bedöma preliminärt, då ska prestationerna skickas till nämnden inom
två veckor efter provet. Om en enskild lärare i ett annat ämne än ett
realämne har prestationer från minst 41 examinander att bedöma
preliminärt, då skickas prestationerna till nämnden inom två veckor
efter provet. Om en enskild lärare utför den preliminära bedömningen i
två eller flera ämnen räknas provprestationernas antal för de olika
ämnena samman. I undantagsfall kan rektor förhandla med nämnden om
avvikande tidtabell.

Om utbildningsarrangören inte kan utse någon lärare i ämnet i fråga som
kan bedöma en prestation, görs den preliminära bedömningen av
Studentexamensnämnden (L 502/2019, 18 §). Den preliminära bedömningen
görs i detta fall så, att prestationen bedöms av minst två censorer i
samband med den slutgiltiga bedömningen.

Gymnasiet meddelar examinanderna de uppgiftspecifika resultaten för den
preliminära bedömningen. När de preliminära resultaten ges är det skäl
att påpeka att poängtalen endast är vägledande. Kriterierna för den
slutliga bedömningen ändras och preciseras vanligen jämfört med
kriterierna för den preliminära bedömningen, vilket påverkar den
slutliga bedömningen. När resultaten av den preliminära bedömningen
delges får provprestationerna inte visas för examinanderna (L 621/1999,
11 § punkt 3).

####1. Slutgiltig bedömning och publicering av resultaten {#slutgiltig-bedömning-och-publicering-av-resultaten}

Provprestationerna granskas och bedöms slutligt av Studentexamensnämnden
(L 502/2019, 18 §). Nämndens censorer bedömer alla prestationer med
poängtal utifrån de kriterier som bestäms i respektive ämnesutskott.
Poänggränserna för vitsorden tar nämnden beslut om för varje
examenstillfälle för sig när bedömningen väl är slutförd.

Nämnden sänder resultaten för examen samtidigt till alla gymnasier
genast då de blivit klara. Gymnasiet kan delge examinanderna resultaten
genast då de anlänt till gymnasiet. Samtidigt ges resultaten samt
examinandens bedömda provprestationer för påsyn till examinanden och
till vårdnadshavaren ifall examinanden ännu inte fyllt 18 år genom en
Utbildningsstyrelsens Studieinfo-webbtjänst.

Resultaten för vårens examen sänds senast den 25 maj och resultaten för
höstens examen senast den 23 november.

I samband med att resultaten ges ut publicerar nämnden också de
slutgiltiga beskrivningarna av goda svar. I dessa framkommer de grunder
enligt vilka bedömningen gjorts. Uppgiften om hur bedömningsgrunderna
tillämpats på examinandens provprestation utgörs av de poäng som
examinanden fått för sin provprestation, de slutgiltiga beskrivningarna
av goda svar och de föreskrifter gällande bedömningen som nämnden gett i
sina föreskrifter och anvisningar. Eventuella markeringar i
provprestationerna gjorda av lärare eller censorer, eller avsaknaden av
sådana, anses vara jämställbara med anteckningar och sålunda ger de inte
direkta uppgifter om tillämpningen av bedömningsgrunderna på
provprestationen.

Omprövning av ett beslut av Studentexamensnämnden genom vilket en
provprestation har bedömts får begäras på det sätt som anges i
förvaltningslagen (L 502/2019, 22 §, se 1.7.7 Begäran om omprövning).

####1. Hur skäl som försämrar en examinands prestation i ett prov beaktas i bedömningen {#hur-skäl-som-försämrar-en-examinands-prestation-i-ett-prov-beaktas-i-bedömningen}

Om examinandens provprestation har försämrats på grund av sjukdom eller
funktionsnedsättning el-ler någon annan därmed jämförbar särskild
vägande orsak, och specialarrangemang inte kan anses tillräckliga för
att trygga examinandens förutsättningar att avlägga provet på lika
villkor som de andra examinanderna, kan Studentexamensnämnden beakta
detta i bedömningen (L 502/2019 18 § 3 mom.).

Läkarintyg och andra dokument som innehåller särskilda kategorier av
personuppgifter skickas via e-tjänsten, med krypterad e-post eller som
rekommenderat brev. Examinanden ska ha samtyckt till att dokumenten
skickas in.

Nämnden har utfärdat särskilda föreskrifter för hur skäl som försämrar
en examinands prestation i ett prov beaktas i studentexamen (se även
2.1.3 Specialarrangemang som beviljas på grund av skäl som försämrar en
examinands prestation i ett prov).

####1. Beaktande av störning som skett under provtillfället i bedömningen {#beaktande-av-störning-som-skett-under-provtillfället-i-bedömningen}

Störningar och andra problemsituationer löses i första hand under
provtillfällets gång. Eftersom beaktandet av störning i bedömningen
utgör ett undantag från principen om likabehandling av examinanderna
tillämpas den på ett restriktivt sätt.

Om störningen eller utredandet av den har på-gått länge, har upprepats
eller annars avsevärt stört en eller flera examinanders prestation ska
rektor vid behov göra en ansökan om beaktande av störning som skett
under provtillfället i bedömningen. Sådana störningar kan vara till
exempel över en timme långa avbrott under provet. Ansökan görs utifrån
den information som erhållits av övervakarna och vid behov av andra
personer som varit närvarande i provsituationen (se även bilaga 4
Anvisningar för övervakare). Ansökan ska sändas in till nämnden senast
två veckor efter den sista provdagen vid examenstillfället.

Störningens svårighetsgrad bedöms som en helhet utifrån den examinandvis
givna informationen i ansökan. Vid behov kan nämnden även annan
information vid bedömningen av störningens svårighetsgrad.

Störningsfallen delas i huvudsak in i fyra svårighetsklasser och
gottgörelsepoäng tilldelas enligt följande tabell:

Tabell 4: Svårighetsgrader för störningar samt motsvarande
gottgörelsepoängtal.

  -------------------------------------------------------------------------
  **Maximala   **Ringa inverkan   **Klar        **Stor        **Mycket stor
  poäng i      eller störningen   inverkan**    inverkan**    inverkan**
  provet**     gottgjord på annat                             
               sätt**                                         
  ------------ ------------------ ------------- ------------- -------------
  60 poäng     ej gottgörelse     1 poäng       1 poäng       2 poäng

  120 poäng    ej gottgörelse     1 poäng       2 poäng       3 poäng

  209 poäng    ej gottgörelse     2 poäng       4 poäng       6 poäng

  229 poäng    ej gottgörelse     2 poäng       4 poäng       6 poäng

  299 poäng    ej gottgörelse     3 poäng       6 poäng       8 poäng
  -------------------------------------------------------------------------

I exceptionella fall, där störningen till stor del har förhindrat
utförandet av en del av provet, kan nämnden även tilldela
gottgörelsepoäng på annat sätt.

####1. Begäran om granskning {#begäran-om-granskning}

Om ett examensresultat som nämnden meddelat verkar felaktigt, kan rektor
eller ämnesläraren till nämnden framföra en begäran om granskning,
antingen skriftligt eller per telefon. En sådan begäran bör fram-föras
omedelbart när ett felaktigt resultat har upptäckts. Tekniska fel och
liknande felaktigheter som inte förutsätter omprövning av bedömning
enligt avsnitt 1.7.7 rättar nämnden omedelbart.

####1. Begäran om omprövning  {#begäran-om-omprövning}

Omprövning av ett beslut av Studentexamensnämnden genom vilket en
provprestation har bedömts får begäras av nämnden (L 502/2019, 22 §).
Begäran om omprövning kan göras av examinanden eller av vårdnadshavaren
ifall examinanden är under 18 år (Förvaltningslagen 434/2003, 14 § 3
mom., 49 b § 2 mom.). Vid behov kan även ett ombud, som genom fullmakt
har rätt att representera examinanden i saken, begära omprövning.
Fullmakten eller en kopia av den bör då bifogas till begäran om
omprövning (L 434/2003, 12 §).

Begäran om omprövning kan också begäras om man misstänker att det skett
ett fel i hur störning under provtillfället, sjukdom, funktionshinder,
synnerligen svår livssituation, läs- och skrivsvårighet eller annat skäl
som försämrar en examinands prestation i ett prov beaktats vid
bedömningen.

Begäran om omprövning ska lämnas till nämnden inom 14 dagar från den
tidpunkt den som har rätt att begära omprövning har haft möjlighet att
få kännedom om resultatet av bedömningen och tillämpningen av
bedömningsgrunderna på examinandens provprestation (L 502/2019, 22 §, se
1.7.8 Hur information om bedömningen delges). Om begäran om omprövning
inte gjorts inom föreskriven tid tas den inte upp till behandling.

I begäran om omprövning skall framgå vilken uppgift, vilka uppgifter
eller vilken annan del av bedömningen begäran gäller och vilket fel som
skett vid bedömningen. Dessutom ska det i begäran framkomma på vilka
grunder sökande anser att det skett ett fel i bedömningen och på vilket
sätt bedömningen borde korrigeras. I begäran om omprövning ska också
anges examinandens namn, det gymnasium där examinanden utfört provet
samt examinandens kontaktuppgifter och bankförbindelse, ur vilken
kontonummer och kontoinnehavarens namn bör framgå. (L 434/2003, 49 d §)

Undervisningsministeriet fastställer avgiften som avkrävs för begäran om
omprövning. Nämnden betalar tillbaka avgiften om den omprövningen leder
till att vitsordet eller enbart det totala poängtalet höjs.

Begäran om omprövning görs i första hand genom nämndens e-tjänster.
Avgiften betalas i e-tjänsten i samband med att begäran insänds. Begäran
om omprövning kan också sändas in till nämnden per krypterad e-post,
rekommenderat brev eller på annat motsvarande datasäkert sätt. Om
begäran om omprövning insänds på annat sätt än genom nämndens e-tjänster
bör kvitto över betald avgift bifogas. Avgiften ska vara betald innan
den utsatta tiden för insändande av begäran om omprövning gått ut.

För att behandla begäran om omprövning utser nämnden minst två bedömare,
varav ingen får tidigare ha bedömt provsvaret i fråga (L 502/2019, 22
§). Bedömarna kontrollerar ifall det fel som beskrivits och motiverats i
begäran om omprövning skett vid bedömningen på de punkter som angetts i
begäran. Om ifrågavarande fel i tillämpandet av bedömningskriterierna
inte skett i samband med bedömningen, ändras bedömningen inte. Om ett
fel har skett, rättas det till. En begäran om omprövning kan inte leda
till ett sämre vitsord än det ursprungliga eller till ett lägre totalt
poängtal.

Resultatet av omprövningen delges examinanden och vårdnadshavaren för en
examinand som är under 18 år, eller den som begärt omprövning om det är
någon annan än examinanden eller vårdnadshavaren (L 434/2003, 56 §, F
612/2019, 8 §). Resultatet meddelas även gymnasiet (F 612/2019, 8 §).

Examinanden ges ett studentexamensbetyg eller betyg över avlagda
godkända prov även om omprövning av bedömningen av en prestation har
begärts (F 612/2019, 8 §). Om vitsordet ändras till följd av begäran om
omprövning, utfärdas utan avgift ett nytt betyg i stället för det
studentexamensbetyg eller betyg. Examinanden svarar själv för att det
gamla betyget förstörs på ett vederbörligt sätt.

####1. Delgivning av information gällande bedömning {#delgivning-av-information-gällande-bedömning}

Provprestationerna är sekretessbelagda myndighetshandlingar (Lag om
offentlighet i myndigheternas verksamhet 621/1999, 24 § 1 mom. punkt
30). Den som är part i ärendet, dvs. examinanden som avlagt provet eller
vårdnadshavaren till examinanden som inte fyllt 18 är, har rätt att
bekanta sig med den bedömda provprestationen (L 502/2019, 18 § 4 mom.).
Efter att resultaten publicerats kan provprestationerna ses i tjänsten
Studieinfo, som upprätthålls av Utbildningsstyrelsen.

De som är parter i ärendet kan inte få uppgifter om censorns identitet
innan bedömningen är slutgiltig (Lagen om offentlighet i myndigheternas
verksamhet 621/1999, 11 §). Bedömningen av vårens examen är slutgiltig
från och med den 20 juni och bedömningen av höstens examen från och med
den 20 december, vilket gäller för de examinander som inte har begärt
omprövning av bedömningen. En examinand som har begärt omprövning kan få
uppgifter om censors identitet först efter det att han eller hon har
fått beslutet om omprövningen.

Nämnden ger inte ut kontaktuppgifter till censorerna för förfrågningar
gällande bedömningen av provprestationer. Lärare som preliminärt har
bedömt en provprestation har inte rätt till informationen, eftersom
bedömningen av en examinands provprestation inte påverkar lärarens
rättigheter, intressen eller skyldigheter eller i övrigt gäller läraren
(RP 235/2018). Nämnden har tystnadsplikt gällande hur de som har
förordnats att bedöma provsvaren har fördelat sina uppgifter mellan
olika gymnasier, tills ett år har förflutit från examenstillfället (L
621/1999, 24 § 1 mom. punkt 30).

Visning av provprestationen på Studentexamensnämndens kansli samt
utskrift av provprestationen bör beställas på förhand. En utskrift av en
provprestation är avgiftsbelagd. Utskriften sänds till examinanden per
post. Det är inte längre möjligt att beställa kopior av provprestationer
på papper eftersom arkiveringstiden för dem har gått ut. Beställningen
av digitala provprestationer är inte begränsad. En examinand kan få se
sin prestation på Studentexamensnämndens kansli eller få en utskrift av
prestationen tidigast den 20 juni när det gäller vårens examen och
tidigast den 20 december när det gäller höstens examen.

Alla provprestationer, bedömningsanteckningar, examinandernas vitsord
och poängantal som hör till den digitala studentexamen förvaras
varaktigt i elektronisk form som en del av studentexamensregistret
(Arkivlagen 831/1994, 8 §, Arkivverkets beslut 11.1.2016).

###1. Utlämning av uppgifter om namn och prestationer {#utlämning-av-uppgifter-om-namn-och-prestationer}

Både nämnden och gymnasiet har rätt att ge ut studenternas namn för
publicering efter det att nämnden har skickat examensresultaten till
gymnasiet och riktigheten av dem har kontrollerats. Om gymnasiet har
framfört begäran om granskning som kan leda till att någon blir student
till nämnden efter det att examensresultaten har anlänt, får namnen inte
publiceras förrän nämnden har hunnit behandla ansökningarna. Rätten att
ge ut namnen baserar sig på 15 § i lagen om nationella studie- och
examensregister (884/2017)

En examinand som inte vill ha sitt namn publicerat måste skriftligen
anhålla om att både gymnasiet och nämnden stryker examinandens namn i
den namnlista som går till publicering. Anhållan kan göras elektroniskt
och ur den bör framgå åtminstone examinandens namn och gymnasium.
Anhållan ska göras i god tid innan resultaten blir klara, senast 5 maj
när det gäller vårens examen och 4 november när det gäller höstens
examen.

Gymnasiet har inte rätt att offentliggöra vitsord utan examinandernas
samtycke. När betygen delas ut är det inte tillåtet att offentligt nämna
examinandens vitsord, om examinanden inte har gett sitt tillstånd.

Nämnden utlämnar uppgifter som behövs för antagningen av studerande till
Utbildningsstyrelsens antagningsregister om de personer som deltagit i
studentexamen och sökt till universitet, yrkeshögskola, yrkesutbildning
eller gymnasieutbildning, utbildning som handleder för examensutbildning
eller läroanstalter inom det fria bildningsarbetet (L 884/2017, 15 §).

Examinanden kan skriva ut eller spara provprestationen från
Utbildningsstyrelsens Studieinfo-tjänst och ge provprestationen vidare
för publicering eller annan användning.

Nämnden kan på ansökan ställa provprestationer till förfogande för
vetenskapliga ändamål. Nämnden förutsätter då att den som gör en
undersökning behandlar provprestationerna anonymt. Ett exemplar av
publicerade forskningsrapporter ombeds skickas in för arkivering i
nämndens arkiv. Alternativt kan en elektronisk version av rapporten
eller en länk till den skickas för publicering på nämndens webbplats.

###1. Betygen {#betygen}

####1. Studentexamensbetyget {#studentexamensbetyget}

Studentexamensbetyg utfärdas för en examinand som har avlagt
studentexamen på det sätt som föreskrivs i 12 § i lagen om
studentexamen. För att ett betyg skall utfärdas krävs att de föreskrivna
avgifterna för deltagande i studentexamen och proven i examen har
betalats (L 502/2019, 19 §).

I studentexamensbetyget antecknas vitsorden i de godkända proven. Om
examen anses vara avlagd utan hinder av underkänt vitsord, antecknas
även det underkända vitsordet i betyget. Om examinanden har tagit om ett
prov innan examensbetyget har daterats, antecknas i betyget det bättre
av de erhållna vitsorden. Om det utifrån bedömningen inte kan
konstateras vilken prestation som är bäst, antecknas vitsordet i det
senast avlagda provet i examensbetyget (F 612/2019, 7 §).

På studentexamensbetygen anges att studentexamen klassificeras på nivå
fyra i den nationella referensramen för examina och övriga samlade
kompetenser samt i den europeiska referensramen för kvalifikationer
(Statsrådets förordning om en referensram för examina och övriga samlade
kompetenser 120/2017).

Studentexamensbetyget för vårens examen dateras med datumet för lördagen
vecka 22 och betyget för höstens examen dateras den 5.12 (se även tabell
3 i 1.1.8 När studierna slutförs efter att proven avlagts).

Nämnden skickar vårens examensbetyg till gymnasierna i enlighet med de
uppgifter om examinander som slutfört sina studier som gymnasiet senast
den 5 maj meddelat till nämnden. Höstens examensbetyg skickas i enlighet
med de uppgifter som gymnasiet meddelat senast den 4 november. Betyg som
inte dateras enligt examenstillfället skickas separat till det gymnasium
där examinanden har utfört proven i examen.

Gymnasiet överlämnar betygen till examinanderna.

####1. Betyg beviljade av Studentexamensnämnden {#betyg-beviljade-av-studentexamensnämnden}

En examinand som avlägger ett enskilt prov och en student som efter att
ha fått sitt studentexamensbetyg har tagit om prov eller kompletterat
sin examen får av nämnden ett betyg över avlagda godkända prov. Ett
sådant betyg ges också till en examinand som avlägger examen men inom
föreskriven tid har avlagt och blivit godkänd i bara en del av proven
samt till en examinand som utfört de prov som krävs för examen men för
vilken uppgift om att de studier som förutsätts för examen är utförda
saknas. Betygen skickas till gymnasiet, som överlämnar betygen till
examinanderna. (L 502/2019, 19 § 2 mom.)

####1. Intyg över högskolebehörighet {#intyg-över-högskolebehörighet}

Den som slutfört examen kan beställa ett intyg över högskolebehörighet.
Intyget kan behövas då man ansöker om studieplats vid en högskola
utomlands. Med intyget bestyrks att personen ifråga avlagt studentexamen
och är behörig att ansöka till högskola. Intyget innehåller inte
vitsord. Ett intyg över högskolebehörighet kan fås på finska, svenska,
engelska, tyska och franska. Intyget är avgiftsbelagt.

####1. Betygsavskrifter {#betygsavskrifter}

Med en betygsavskrift som beställs av Studentexamensnämnden menas ett
betyg som ersätter ett borttappat eller förstört studentexamensbetyg
eller något annat betyg utfärdat av Studentexamensnämnden. Ifrågavarande
betygsavskrifter utfärdas alltid av Studentexamensnämnden.
Betygsavskriften är avgiftsbelagt och expedieras för det mesta inom
cirka två veckor. Betygsavskrifter kan beställas på
Studentexamensnämndens webbplats.

Studentexamensnämnden expedierar inte vidimerade kopior av
studentexamensbetyg eller andra betyg. En vidimerad kopia av ett betyg
kan erhållas av offentlig notarie. Mer information om vidimerade
betygskopior fås hos Myndigheten för digitalisering och befolkningsdata.

Gymnasiet har inte befogenhet att utfärda vidimerade kopior eller
avskrifter av studentexamensbetyg eller något annat betyg utfärdat av
Studentexamensnämnden. Kopior av dessa betyg som gymnasiet eventuellt
utfärdar är inte vidimerade i juridisk mening.

####1. Översättningar av betyg {#översättningar-av-betyg}

Det går att beställa en översättning till finska eller engelska av
studentexamensbetyget eller av något annat betyg utfärdat av
Studentexamensnämnden. Det är möjligt att få en översättning till både
finska och engelska av betyg som är givna vid vilket examenstillfälle
som helst. Översättningen är avgiftsbelagd och expedieras för det mesta
inom cirka två veckor. Beställning görs via nämndens nätsidor.

###1.  Överklagande av beslut av Studentexamensnämnden {#överklagande-av-beslut-av-studentexamensnämnden}

Omprövning av ett beslut av Studentexamensnämnden genom vilket en
provprestation har bedömts får begäras av nämnden (se 1.7.7.
Omprövning). I ett beslut med anledning av begäran om omprövning får
ändring inte sökas genom besvär (L 502/2019, 23 §).

Ändring i annat beslut av Studentexamensnämnden får sökas genom besvär
hos Helsingfors förvaltningsdomstol så som föreskrivs i lagen om
rättegång i förvaltningsärenden (808/2019), om inte något annat
föreskrivs någon annanstans i lag (L 502/2019, 23 §).

###1.  Vissa examina som till nivån motsvarar studentexamen {#vissa-examina-som-till-nivån-motsvarar-studentexamen}

International Baccalaureate-examen, Reifeprüfung-examen eller Deutsche
Internationale Abitur-examen som har avlagts som avslutning på sådan
utbildning som avses i gymnasielagen (714/2008) samt europeisk
studentexamen vid Europaskolorna ger samma rättigheter som den
finländska studentexamen (L 502/2019, 25 §). Studentexamensnämnden
ansvarar inte för arrangemang och förvaltning av dessa examina.

De studerande som har följt dessa undervisningsprogram kan, om de så
vill, utöver ovan nämnda examina avlägga också finländsk studentexamen
eller enskilda prov. De som har avlagt någon av dessa examina kan ansöka
om att få anmäla sig till höstens studentexamen efter att de fått veta
resultaten för examen (se 1.4.3 Anmälan efter anmälningstidens utgång).

##1. Verkställandet av studentexamen i gymnasiet

Ansvarig för anordnandet av examen och proven i läroanstalten är rektor,
som enligt 57 § 1 mom. i gymnasielagen (714/2018) svarar för gymnasiets
verksamhet (L 502/2019, 4 §).

###1. Uppgifter som delges Studentexamensnämnden {#uppgifter-som-delges-studentexamensnämnden}

Utbildningsanordnaren ska på begäran ge Studentexamensnämnden de
uppgifter som behövs för att anordna och verkställa studentexamen (L
502/2019, 24 §). Uppgifterna sparas i studentexamensregistret (L
884/2017, kapitel 3).

####1. Uppgifter vid anmälan av examinanderna {#uppgifter-vid-anmälan-av-examinanderna}

För examen ska gymnasiet meddela nämnden examinandernas personuppgifter,
uppgifter om examen och vilka prov examinanden avser att skriva vid
examenstillfället i fråga. I uppgifterna ska anges både examinandens
personbeteckning och hens av Utbildningsstyrelsen givna
studerandenummer, om examinanden har ett sådant.

Gymnasiet ger examinanden ett examinandnummer för examenstillfället. För
varje examinand meddelas ifall examinanden avlägger studentexamen,
kompletterar sin examen eller tar om ett godkänt prov eller avlägger
enskilt prov utan att avlägga studentexamen. Utöver detta meddelas på
vilken utbildningsgrund examinanden deltar i studentexamen. Om
examinanden börjar sin examen från början ska detta också uppges i
anmälningsuppgifterna.

Anmälningsuppgifterna insänds elektroniskt genom nämndens examenstjänst.
Gällande proven bör det framkomma

-   vilken nivå provet avläggs på

-   om examen påbörjats hösten 2021 eller tidigare, om examinanden
    avlägger provet som obligatoriskt eller extra prov, och

-   om rätten till avgiftsfria prov för de fem första proven eller
    omtagning av dem efter underkänd prestation tillämpas på provet för
    examinander som är berättigade till avgiftsfri utbildning enligt 16
    § i läropliktslagen (1214/2020) (se 2.2. Examensavgifter)

Nämnden ger gymnasierna noggrannare anvisningar för formen och
insändningen av anmälningsuppgifterna på sin webbplats.

Anmälningsuppgifterna ska vara inkomna till nämnden senast den 7
december för vårens del och senast den 11 juni för höstens del.

####1. Beställning av USB-minnen och prov för specialgrupper  {#beställning-av-usb-minnen-och-prov-för-specialgrupper}

Gymnasiet beställer behövligt antal USB-minnen för examinanders datorer,
provlokalens servrar och övervakarens datorer genom nämndens
elektroniska beställningsblankett. På samma blankett anmäler gymnasiet
också vilka examinander som avlägger prov med begränsat ljudmaterial för
hörselskadade och prov som avläggs med hjälpmedel för synskadade (se
föreskrifterna och anvisningarna för hur skäl som försämrar en
examinands prestation i ett prov beaktas). Beställningen ska göras
senast den 7 december för vårens del och senast den 11 juni för höstens
del.

Nämnden skickar USB-minnen utgående från det antal gymnasiet angett i
beställningen. Den exakta tidtabellen för utskickningen meddelas till
gymnasierna före examen.

####1.  Specialarrangemang som beviljas på grund av skäl som försämrar en examinands prestation i ett prov {#specialarrangemang-som-beviljas-på-grund-av-skäl-som-försämrar-en-examinands-prestation-i-ett-prov}

En examinand som på grund av sjukdom, funktionsnedsättning, synnerligen
svår livssituation, särskilda läs- och skrivsvårigheter eller ett
främmande språk som modersmål eller av någon annan därmed jämförbar
orsak inte kan avlägga proven i studentexamen på samma sätt som övriga
examinander får avlägga provet på avvikande sätt. Studentexamensnämnden
beslutar på ansökan som gjorts av examinanden eller dennes
vårdnadshavare om användning av specialarrangemang. (L 502/2019, 9 §.)

Nämnden har en särskild föreskrift för hur skäl som försämrar en
examinands prestation i ett prov beaktas i studentexamen (se även 1.7.4
Hur skäl som försämrar en examinands prestation i ett prov beaktas i
bedömningen).

####1.  Gemensamma prov {#gemensamma-prov}

Det är möjligt för flera gymnasier att arrangera gemensamma prov.
Gymnasierna kan också komma överens om att enskilda examinander utför
examenstillfällets prov eller en del av dem i ett annat gymnasiums
utrymmen. Varje gymnasium anmäler dock bara sina egna examinander till
examen. Gymnasierna ska sinsemellan komma överens om provarrangemangen
och anskaffningen av behövligt material. Varje gymnasium meddelar ändå
de egna examinander som avlägger ett prov för specialgrupper (se 2.1.2.
Beställning av USB-minnen och prov för specialgrupper).

Provprestationerna syns i examenstjänstens bedömningsvy utifrån
examinandernas anmälningsuppgifter för de lärare som utför bedömning i
det egna gymnasiet oavsett vid vilket gymnasium provtillfället som
examinanden deltog i ordnades.

Nämnden sänder examensresultaten och betygen till respektive gymnasium
enligt anmälningsuppgifterna.

###1. Examensavgifterna {#examensavgifterna}

Undervisnings- och kulturministeriet fastställer examensavgifterna och
andra offentligrättsliga prestationer i samband med examen (502/2019, 20
§.). En provspecifik avgift tas ut för deltagandet i ett prov
(Undervisnings- och kulturministeriets förordning om ändring av 4 § i
undervisnings- och kulturministeriets förordning om
Utbildningsstyrelsens och dess friståendes enheters avgiftsbelagda
prestationer 293/2022).

Den som anordnar gymnasieutbildningen tar ut de föreskrivna avgifterna
för deltagande i studentexamen och proven i denna samt redovisar
avgifterna till Studentexamensnämnden. Om staten, en kommun eller en
samkommun fungerar som gymnasiets utbildningsanordnare är avgifterna
direkt utsökbara (Lagen om verkställighet av skatter och avgifter
706/2007 3 §; Statsrådets förordning om verkställighet av skatter och
avgifter 1324/2007 2 §).

Avgifterna för vårens examen ska redovisas senast den 5 mars, för
höstens examen senast den 5 september. För att ett betyg skall utfärdas
krävs att de föreskrivna avgifterna för deltagande i examenstillfällen
och prov har betalats (L 502/2019, 19 §).

####1. Avgiftsfritt avläggande av prov {#avgiftsfritt-avläggande-av-prov}

Examinander som är berättigade till avgiftsfri undervisning enligt
läropliktslagen kan även avlägga prov i studentexamen avgiftsfritt.
Rätten till avgiftsfria prov tar slut när examinanden har avlagt
studentexamen, yrkesinriktad examen eller sina motsvarande utländska
studier. Om examinanden samtidigt avlägger yrkesinriktad examen och
gymnasiets lärokurs tar rätten till avgiftsfria prov slut när
examinanden har avlagt yrkesexamen och studentexamen. Rätten till
avgiftsfria prov tar slut vid slutet av det kalenderår då examinanden
fyller 20 år, om inte hen skilt har beviljats en förlängning av den
avgiftsfria utbildningen. (L1214/2020, 16 §)

Avgiftsfriheten berör endast examinander som är fast bosatta i
Fastlandsfinland (L1214/2020, 2 §). Den utvidgade läroplikten och
avgiftsfriheten berör inte studeranden med hemkommun på Åland eller
utomlands.

Avgiftsfriheten berör endast examinander som har varit eller är
läropliktiga (L1214/2020, 16 § 5 mom.). Avgiftsfriheten berör inte de
examinander som flyttat till Finland efter att de fyllt 18 år.

Avgiftsfriheten berör inte de examinander som har inlett sina studier
efter det kalenderår då examinanden fyllt 20 år (L1214/2020, 16 § 5
mom.).

Avgiftsfriheten berör examinander vars läroplikt gällande den
grundläggande utbildningen upphör den 1 januari 2021 eller senare
(L1214/2020, 25 § 3 mom.).

Examinanden kan anmäla sig avgiftsfritt till de fem första proven. Prov
som följer på dessa fem prov är avgiftsbelagda. Om examinanden anmäler
sig till flera prov under samma examenstillfälle så, att antalet prov
som avläggs sammanlagt överstiger fem prov, väljer examinanden de prov
som hen avlägger avgiftsfritt vid ifrågavarande examenstillfälle (L
502/2019, 20 §).

Om examinanden blir underkänt i ett prov som hen avlagt avgiftsfritt får
hen ta om provet utan avgift. I följande situationer är det dock inte
möjligt att ta om provet avgiftsfritt:

-   Examinanden har blivit underkänd i provet, eftersom examinanden inte
    har anlänt till provtillfället.

-   Examinanden har blivit underkänd i provet, eftersom examinanden inte
    har lämnat in provprestationen för bedömning.

-   Examinanden har blivit underkänd i provet på grund svikligt
    förfärande eller brott mot examensordningen.

Omtagning av ett godkänt prov är alltid avgiftsbelagd. Prov som avläggs
efter att studentexamen har avlagts är alltid avgiftsbelagda.

En examinand kan delta i avgiftsfria prov vid det pågående
examenstillfället om hen har en ikraftvarande rätt att avlägga prov
avgiftsfritt den 1 mars då det gäller vårens examen och den 1 september
då det gäller höstens examen.

Nämnden får den nödvändiga informationen om examinandens rätt till
avgiftsfria prov från den nationella informationsresursen inom
undervisning och utbildning (L 884/2017, 10 § punkt 1).
Utbildningsanordnaren för in uppgifterna om huruvida examinanden
påbörjat en avgiftsfri utbildning i informationsresursen (L 884/2017 9c
§). Utbildningsanordnaren ansvarar för beslut gällande förlängning av
examinandens rätt till avgiftsfri utbildning och för att uppgifter om
förlängningen förs in i informations­resursen. Utbildningsstyrelsen
bestämmer närmare hur de som för in uppgifter ska hålla uppgifterna
aktuella (L 884/2017 6 §). Utbildningsanordnarens egna beslut om att
erbjuda avgiftsfri utbildning i större utsträckning än vad som avses i
lagstiftningen inverkar inte på avgifterna för avläggandet av proven i
studentexamen.

####1. Återbetalning av provspecifika avgifter {#återbetalning-av-provspecifika-avgifter}

Om det innan proven startar har konstaterats att en examinand som anmält
sig till examen inte uppfyller kraven på deltagande, eller om anmälan
till examen eller ett prov i examen på ansökan har annullerats och
examinanden inte till någon del har deltagit i provet, återbetalas den
provspecifika examensavgiften på särskild anhållan till examinanden.

Anhållan om återbetalning av avgifter ska ges in till nämnden senast
före utgången av det år när den examen som saken gäller ägt rum.

###1. Hur proven arrangeras {#hur-proven-arrangeras}

####1. Mottagande av USB-minnena, dekrypteringskoderna och nyckeltalslistorna {#mottagande-av-usb-minnena-dekrypteringskoderna-och-nyckeltalslistorna}

Postförsändelsen med USB-minnen öppnas av rektor i närvaro av någon av
lärarna. Försändelsen ska öppnas så fort den har anlänt, och detta
noteras i öppnings­protokollet. Öppningsprotokollet förs på den blankett
som nämnden på förhand skickat till gymnasierna. Om försändelsen blivit
skadad under postningen, när postpåsen eller -kartongen öppnades eller
på annat sätt, måste gymnasiet omedelbart rapportera saken till nämnden
och notera skadan i öppningsprotokollet.

Nämnden skickar dekrypteringskodernas basdel och nyckeltalslistorna för
de digitala proven till gymnasierna i en separat postförsändelse.
Öppningsprotokollet fylls i också när denna försändelse öppnas. Om något
av innerkuverten öppnats eller skadats måste gymnasiet omedelbart
rapportera saken till nämnden och notera saken i öppningsprotokollet.
Ett skadat kuvert måste tillslutas omsorgsfullt, till exempel med tejp.

Om innehållet i försändelserna inte motsvarar beställningen ska
gymnasiet genast rapportera detta till nämnden. Försändelsen kan
innehålla några fler USB-minnen än vad som beställts.

Gymnasiet sänder inte öppningsprotokollen till nämnden utan förvarar dem
i sitt arkiv i ett år för eventuella senare behov.

####1. Förvaringen av provuppgifterna, USB-minnena, dekrypteringskoderna och nyckeltalslistorna {#förvaringen-av-provuppgifterna-usb-minnena-dekrypteringskoderna-och-nyckeltalslistorna}

Rektorn laddar ned provuppgifterna före provdagen från nämndens
webbtjänst och sparar dem på ett USB-minne.

USB-minnena med provuppgifter, dekrypteringskoderna och
nyckeltalslistorna måste ovillkorligen förvaras i kassaskåp eller
kassavalv. Ett brandskåp t.ex. är inte tillräckligt säkert som
förvaringsplats. Bara rektor eller en lärare med fullmakt av rektor får
ha tillträde till förvaringsplatsen. Om gymnasiet saknar kassaskåp eller
kassavalv, måste provuppgifterna och de USB-minnen som innehåller
provuppgifter, dekrypteringskoderna och nyckeltalslistorna förvaras i
bankvalv eller i postens valv.

Både examinandernas USB-minnen och serverminnena ska förvaras på ett
säkert ställe både före den första provdagen och mellan provdagarna.

####1.  Provlokalerna {#provlokalerna}

#####1. Provlokalen och dess möblering {#provlokalen-och-dess-möblering}

Till provlokal väljs ett tillräckligt stort rum som är fritt från
störande moment. Möbleringen av provlokalen och placeringen av
examinanderna ska göras så att de gör det möjligt för examinanderna att
arbeta utan störningar och inte utgör hinder för övervakningen. Om det
finns skärmväggar i lokalen får de inte utgöra några hinder för
övervakningen. Bord och ström- och nät-verkskablar som krävs för provet
ska placeras så att examinanderna har tillräckligt med plats att arbeta
utan att störa varandra. Vid planeringen av utrymmena där proven ordnas
bör man dessutom beakta de föreskrifter gällande provlokalen och
placeringen av examinander som ges i föreskrifterna om hur skäl som
försämrar en examinands prestation i ett prov beaktas i studentexamen.

I provlokalen får inte material eller annan information som kan främja
examinandernas prestation i provet finnas synliga.

Om gymnasiet förvarar examinandernas granskade hjälpmedel, datorer och
tilläggs­utrustning i sina utrymmen, måste man vara noga med att
lokaliteterna är låsta och också i övrigt säkra.

#####1. Sittordningen {#sittordningen}

Examinanderna ska vara placerade så att de inte kan se varandras
provsvar. De lärare som övervakar provet ska ha en placering som gör att
de från sina platser har en god överblick över området de bevakar och
att det går att röra sig i lokalen utan att examinanderna blir störda.

Före examen gör gymnasiet upp en plan för sittordningen för
examinanderna. Detta sker för varje prov för sig, och examinanderna får
inte känna till sittordningen i förväg.

Vid placeringen ska eventuella beslut om specialarrangemang beaktas.
Likaså kan övriga speciella behov som beror på sjukdom,
funktionsnedsättning eller annan liknande orsak beaktas vid placeringen.

#####1. Reservsittplatser {#reservsittplatser}

För eventuella felsituationer under proven ska man i provlokalen
reservera reserv­sittplatser vars andel ska vara 5 procent av antalet
examinander i provlokalen, dock minst 2 platser och högst 10 platser. De
platser som reserveras för felsituationer ska väljas så att de finns på
olika ställen i provlokalen och inte till exempel i samma rad. Det ovan
angivna minimiantalet reservplatser kan underskridas om gymnasiet har en
jourhavande expert på datakommunikationsproblem ständigt tillgänglig
under proven. Minimiantalet gäller inte sittplatser i separata
provlokaler. För dem ska gymnasiet ha en plan för
datakommunikationsproblem.

#####1. WC-utrymmen {#wc-utrymmen}

Examinanderna ska ha möjlighet att gå på wc under provet, följda av en
övervakande lärare. Det måste finnas fler än en toalett. Utomstående får
under pågående examen inte ha tillträde till de toaletter som används av
examinanderna. Examinanderna ska också ha möjlighet att tvätta händerna.

####1. Provtillfället {#provtillfället}

Noggrannare föreskrifter och anvisningar gällande provtillfället och
övervakarnas uppgifter finns i bilaga 4 (Anvisningar för övervakare).

#####1. Förberedande av provlokalen {#förberedande-av-provlokalen}

Rektorn ansvarar för att USB-minnet med provuppgifterna, kuvertet med
dekrypteringskodens basdel och nyckeltalslistorna och
dekrypteringskodens kompletterande del finns i provlokalen innan provet
inleds.

Provtillfället protokollförs på förhandsifyllda provprotokollsblanketter
från nämnden (se 2.3.7 provprotokoll).

Före varje prov måste rummet granskas. USB-minnen för examinandens dator
och konceptpapper delas ut på borden.

Examinanderna får inte förses med några anvisningar eller blanketter som
gymnasiet själv eller någon annan aktör har utformat och som gäller
utförandet av uppgifterna.

I provlokalen eller i dess närhet ska extra pennor och radergummin,
konceptpapper, pappersnäsdukar och förstahjälpsutrustning vara
framsatta, eventuellt också mediciner för de vanligaste sjukdomsfallen.

#####1. Uppladdning av provuppgifterna samt nyckeltalslistorna {#uppladdning-av-provuppgifterna-samt-nyckeltalslistorna}

Då provtillfället inleds konstaterar rektorn, två övervakare och en
examinand som väljs av rektor att kuvertet med dekrypteringskodens
basdel och nyckeltalslistorna gäller den provdag som ska inledas och att
kuvertet inte har öppnats, och noterar detta i provprotokollet. Rektorn
öppnar kuvertet. Dekrypterings­koden får inte visas upp för examinanden.

Provövervakaren eller rektorn laddar upp filen med provuppgifter till
provlokalens server och matar in dekrypteringskoden på provlokalens
server.

Information om provuppgifterna eller innehållet i proven får inte
spridas utanför provlokalen före kl. 12.

#####1. Personer som närvarar i provlokalen {#personer-som-närvarar-i-provlokalen}

I provlokalen är det inte tillåtet att släppa in andra personer än de
examinander som är anmälda till provet samt rektor och övervakare.
Representanter för massmedierna till exempel har inte tillträde till
provlokalen, varken innan provet börjar eller under provets gång.

#####1. Användning av mobiltelefoner och annan elektronisk utrustning i provlokalen  {#användning-av-mobiltelefoner-och-annan-elektronisk-utrustning-i-provlokalen}

Det är absolut förbjudet för examinanderna att ta med sig mobiltelefoner
och andra elektroniska apparater (till exempel smartklockor) in i
provlokalen (Jfr 1.5.1 Examinandens dator och tilläggsutrustning).

Övervakarna bör se till att deras mobiltelefoner är avstängda eller
ljudlösa och att WLAN-uppkopplingen är avstängd. Övervakaren får i
provlokalen endast använda telefonen i tvingande situationer som hänger
ihop med anordnandet av examen. (Jfr 1.6 Svikligt förfarande och brott
mot examensordningen.)

#####1. Startande av examinandernas datorer och identifiering av examinanderna {#startande-av-examinandernas-datorer-och-identifiering-av-examinanderna}

Examinanderna startar sin dator från det av nämnden levererade
USB-minnet för examinanddatorn. Det är endast tillåtet att avvika från
detta med separat tillstånd och anvisning om detta av nämnden.
Examinandens dator får i provsituationen endast vara i kontakt med
provlokalens servrar via provlokalsnätet.

Före provets början identifierar övervakarna examinanderna och
kontrollerar namnet och personbeteckningen de matat in i provsystemet.
Övervakaren kan med samma kontrollera, att examinanden valt det prov och
språkversion som hen anmält sig till.

#####1. Avbrott under provet och meddelanden {#avbrott-under-provet-och-meddelanden}

Före provet inletts och då utförandet av provet är avbrutet är det inte
tillåtet för examinander att göra anteckningar eller andra markeringar
på papper eller på sina datorer.

Under provet är det inte tillåtet att meddela examinanderna något som
gäller själva provuppgifterna, om inte nämnden angett att så ska ske.

#####1. Toalettbesök under provet {#toalettbesök-under-provet}

Under toalettbesök ska examinanden genom att använda skärmskydd,
skärmsläckare eller något annat se till att hans eller hennes skärm inte
går att avläsa. För att förhindra fusk måste läraren slumpmässigt välja
toalett, så att det inte på förhand går att räkna ut vilken toalett som
är i bruk och när. Gymnasiet ska också på annat sätt se till att besöken
på toalett inte ger tillfälle till utbyte av information examinanderna
emellan.

#####1. Examinander som avlägger två språkprov på samma dag {#examinander-som-avlägger-två-språkprov-på-samma-dag}

En examinand som en och samma dag skriver två språkprov baserade på kort
lärokurs ska skriva proven efter varandra. Examinanden får vid
provtillfällets början välja vilket av proven hen utför först. Då
examinanden avslutar det första provet och vill gå över till det andra
provet ska hen kalla på övervakaren. Övervakaren identifierar
examinanden på nytt som ovan beskrivits. Examinanden kan inte gå
tillbaka till det första provet efter att det andra provet inletts.

#####1. Kaffeservering under provet {#kaffeservering-under-provet}

Under provet kan kaffe och te serveras beroende på vad man avtalat med
examinanderna om på förhand. Utomstående personer som hjälper till med
serveringen ska noteras i provprotokollet. Under kaffepauserna måste den
normala övervakningen skärpas.

Rökpauser o.d. är inte tillåtna under pågående prov.

#####1. Avslutande av provet {#avslutande-av-provet}

När examinanden slutfört provet lösgör hen USB-minnet från datorn och
lämnar det till övervakaren. Övervakaren ser till att alla USB-minnen
samlas in. Examinanden lämnar eventuella utkast på papper hela och
oskadade till övervakaren. Övervakaren kontrollerar att alla utkast är
försedda med examinandens namn. När provtiden är till ända och
övervakaren meddelat det till examinanderna avslutar övervakaren provet
på provlokalens server.

#####1. Avslutande av provtillfället och överföring av provprestationerna till examenstjänsten {#avslutande-av-provtillfället-och-överföring-av-provprestationerna-till-examenstjänsten}

När alla examinander har lämnat provlokalen laddar övervakaren ned
provprestationerna från provlokalens server till ett USB-minne och
överlämnar det till rektor eller till den övervakare som rektor utsett
att ansvara för överföringen av provprestationerna. Rektor eller
övervakaren som rektor utsett för uppgiften överför filen med
examinandernas provprestationer till nämndens examenstjänst. Filen med
provprestationer kan överföras till examenstjänsten också utan att ett
separat USB-minne används om sättet på vilket provlokalens server körs
tillåter detta (se bilaga 1, kapitel 4. Provlokalens server,
reserv-server och övervakarens dator och bilaga 4, Anvisning för
övervakare).

Filen med examinandernas provprestationer behöver inte uppbevaras på
gymnasiet efter att provprestationerna lyckat överförts till
examenstjänsten.

Rektor kan för varje provdag eller för hela examenstillfället utse en
eller flera övervakare att ansvara för överföringen av
provprestationerna till examenstjänsten. Övervakaren som överför
provprestationerna till examenstjänsten bör vara lärare vid gymnasiet.
Hen bör också ha rättigheter att delta i den preliminära bedömningen av
proven vid ifrågavarande examenstillfälle.

#####1. Hantering av USB-minnen efter provtillfället {#hantering-av-usb-minnen-efter-provtillfället}

De USB-minnen som använts för provlokalens server och reservserver får
användas på nytt under senare prov vid samma examenstillfälle. Ett
USB-minne som använts för att starta provlokalens server inte kan
användas för att starta provlokalens reservserver. USB-minnen som har
använts på övervakarnas datorer och USB-minnen som har använts på
examinandernas datorer får användas på nytt i prov som görs vid samma
examenstillfälle. USB-minnena som använts för att starta servrarna,
övervakarnas datorer och examinandernas datorer returneras till SEN
efter examenstillfället.

####1.  Övervakarna {#övervakarna}

Noggrannare föreskrifter och anvisningar gällande provtillfället och
övervakarnas uppgifter finns i bilaga 4 (Anvisningar för övervakare).

#####1. Övervakarna och deras uppgifter {#övervakarna-och-deras-uppgifter}

Proven ska övervakas av gymnasiets lärare. Rektor kan vid behov och
efter egen bedömning dessutom anlita tidigare lärare i gymnasiet,
medlemmar av direktionen eller andra ansvarskännande personer som känner
till verkställandet av studentexamen.

Det är rektorns skyldighet att kontrollera att en övervakare inte är
jävig för uppgiften.

Övervakarna måste ägna sig helt åt sin uppgift under den tur de är satta
att övervaka provet. Det är inte tillåtet för några andra personer än
rektor och övervakarna att komma in i provlokalen, utöver examinanderna.
Om gymnasiet vill att det finns tekniska stödpersoner på plats under
provtillfället gäller samma bestämmelser för dem som för övervakarna.

#####1. Antalet övervakare {#antalet-övervakare}

Rektorn ska se till att det vid varje provtillfälle finns tillräckligt
många övervakare. Trygghet bör kunna garanteras i alla situationer som
kan tänkas uppstå. Plötsliga sjukdomsfall, elavbrott och liknande
situationer är exempel där en övervakare kan bli tvungen att lämna
provlokalen. Också rummets storlek, dess form och belysning har
betydelse för hur många övervakare som behövs.

Antalet övervakare i provutrymmet ska stå i proportion till antalet
examinander enligt tabell 5.

Tabell 5: Minimiantal övervakare i provlokalen i förhållande till
antalet examinander.

  -----------------------------------------------------------------------------
  **Examinander**   1         2--25     26--40    41--60    61--80    81--100
  ----------------- --------- --------- --------- --------- --------- ---------
  **Övervakare**    1         2         2--3      3--4      3--5      4--6

  -----------------------------------------------------------------------------

Om det i provlokalen finns bara en övervakare, måste rektor se till att
det under hela provet finns en direkt och fungerande förbindelse mellan
övervakaren i provlokalen och någon annan lärare, t.ex. per telefon.

#####1. Användning av kameror vid övervakningen av provtillfället {#användning-av-kameror-vid-övervakningen-av-provtillfället}

Nämnden fastställer inga begränsningar för användning av inspelande
kameror vid övervakningen av proven. Beslut om användning av kameror vid
övervakningen av proven fattas av gymnasiets rektor.

Om placeringen av kamerorna samt deras tekniska prestanda möjliggör att
samma slags försök till fusk kan upptäckas som vid övervakning utförd av
övervakare kan antalet övervakare i provlokalen vara en mindre än det
minsta antalet övervakare som ges i tabell 5. Övervakningen ska vara
täckande även i situationer där övervakaren är upptagen med något som
kräver koncentration eller att hen tillfälligt lämnar provlokalen. I
eventuella problemsituationer ska det vara möjligt att kalla på en extra
övervakare.

Kamerorna som används vid övervakningen ska spela in kamerabilden för
att den ska kunna ses i efterhand. Inspelning av ljud är i de flesta
fall inte nödvändigt.

De personer som utnämnts till övervakare får se på bilden från kamerorna
även under provets gång.

#####1. Användning av kameror vid övervakningen av enskilt rum {#användning-av-kameror-vid-övervakningen-av-enskilt-rum}

Det är också möjligt att med kameror övervaka en examinand som arbetar i
enskilt rum samt den assistent hen eventuell tilldelats. I detta fall
krävs minst två kameror, varav den ena bevakar examinanden framifrån och
den andra bakifrån så att skärmen på examinandens dator syns så bra som
möjligt. Examinanden ska vid behov ha möjlighet att på ett
tillförlitligt sätt och utan dröjsmål få kontakt med övervakaren av
provet. Kontaktandet av övervakaren kan ske t.ex. genom ett tecken som
kan uppfattas genom kameraövervakningen eller genom att med hjälp av en
ljudsignal kontakta en övervakare som samtidigt övervakar flera
utrymmen.

#####1. Inspelningar från kameror som används vid övervakningen {#inspelningar-från-kameror-som-används-vid-övervakningen}

Inspelningarna får endast ses av rektor eller personer som utnämnts till
övervakare av proven. Inspelningarna granskas slumpmässigt och vid
utredning av eventuella misstankar om försök till fusk. Om rektor
inleder in utredning gällande brott mot ordningen under examen, svikligt
förfarande eller försök till fusk får inspelningarna ses av de personer
som utför utredningen, de personer som deltar i beslutsfattandet
gällande ärendet och den sakägande till en sådan utsträckning som är
nödvändigt i samband med ärendet i fråga.

Videoinspelningarna ska förstöras efter att bedömningen av examen är
slutgiltig och senast ett år efter att inspelningen avslutats.
Inspelningarna får dock bevaras även efter denna tidpunkt om de
fortfarande behövs (se GDPR art 5, 1e; L759/2004, 17 § 3 mom.) t.ex. om
rektors beslut gällande svikligt förfarande har överklagats och den
rättsliga behandlingen fortfarande pågår.

Om det någon annanstans i nämndens föreskrifter och anvisningar ges
närmare föreskrifter om inspelning av bild och ljud samt hur de ska
granskas gällande specifika situationer tillämpas de föreskrifter och
anvisningar som gäller ifrågavarande situation i stället för
föreskrifterna som ges i detta avsnitt.

Användningen av kameror vid övervakning av provlokalen antecknas i
provprotokollet.

#####1. Övervakarnas uppgifter under provet {#övervakarnas-uppgifter-under-provet}

Vid övervakningen bör man särskilt fokusera på att upptäcka interaktion
mellan examinander, användning av olovliga hjälpmedel och användning av
datorer på ett sätt som inte ingår i provet.

För att målet för övervakningen ska kunna uppnås ska en eller flera
övervakare kunna se alla examinanders skärmar hela tiden. Vid behov kan
övervakningen utgå från att övervakaren rör sig, dock så att en
examinand inte kan veta när han eller hon står under uppsikt. När
övervakaren rör sig får det inte orsaka onödiga störningar för
examinandernas provprestationer.

Övervakaren får inte titta på examinandernas prestationer eller tilltala
dem, om inte någon examinand genom att räcka upp handen själv har visat
att hen har något att fråga eller om inte nämnden har instruerat
övervakarna att tilltala examinanderna.

#####1. Agerande i undantagssituationer {#agerande-i-undantagssituationer}

Övervakarnas uppgift är att vid undantagssituationer ingripa på det sätt
som beskrivs i anvisningarna för övervakare (bilaga 4). Vid behov
kontaktar gymnasiet omedelbart Studentexamensnämndens kansli för
noggrannare instruktioner.

Gymnasiet gör vid behov efter provet en anmälan om teknisk störning
under prov om störningen inverkat på en eller flera examinanders
provprestation.

#####1. Teckenstorleken som examinanden använder {#teckenstorleken-som-examinanden-använder}

För att förhindra fusk kan övervakaren beordra en examinand att minska
teckenstorleken eller storleken på figurer och andra markeringar i
fönster som innehåller provsvar. Teckenstorleken får dock inte vara så
liten att det inte är rimligen möjligt att utföra provet.

Om en examinand trots uppmaning inte minskar teckenstorleken eller
storleken på markeringarna eller om examinanden efter övervakarens
uppmaning på nytt ökar teckenstorleken eller storleken på markeringar
under samma prov kan situationen betraktas som försök till fusk.

#####1. Instruerande av examinanderna under provet {#instruerande-av-examinanderna-under-provet}

Övervakarna eller andra personer i provlokalen får inte under provet
instruera examinander i hur man använder datorn, reservdatorn eller
provsystemet. Undantag utgörs av de situationer som beskrivs i
anvisningarna för övervakare (bilaga 4). Nämnden kan också i andra fall
instruera övervakarna att ge instruktioner åt examinanderna.

####1.  Provtiden {#provtiden}

Noggrannare föreskrifter och anvisningar gällande provtillfället och
övervakarnas uppgifter finns i bilaga 4 (Anvisningar för övervakare).

#####1. Tiden för inledande av provet samt provets längd {#tiden-för-inledande-av-provet-samt-provets-längd}

Provtillfällena inleds i alla gymnasier före kl. 9.00 enligt vad som
sägs i kapitel 2.3.4. Utförandet av proven får inledas tidigast kl.
9.00.

En examinand får inte lämna provtillfället före kl. 12.

Provet måste slutföras inom sex timmar från det att rektor eller
övervakaren har meddelat att provet börjar och övervakaren startar
provet från servern i provlokalen. En examinand som en och samma dag
skriver två språkprov baserade på kort lärokurs har dock trots detta
sammanlagt åtta timmar på sig att slutföra proven.

#####1. Att avlägsna sig från provtillfället före klockan 12 {#att-avlägsna-sig-från-provtillfället-före-klockan-12}

Om någon examinand trots förbudet lämnar provtillfället före kl. 12,
måste gymnasiet omedelbart underrätta nämnden om vad som inträffat.
Också i det fall att en examinand under provtillfället drabbas av en
plötslig sjukdomsattack ska nämnden informeras om det inträffade. Vid
sjukdomsfall bär gymnasiet ansvar för övervakningen av examinanden fram
till kl. 12.

#####1. Försening från provtillfället {#försening-från-provtillfället}

En examinand som kommer för sent till ett prov, men anländer till
platsen före kl. 10, kan tillåtas delta i provet. I provprotokollet ska
då antecknas tidpunkten när examinanden har börjat skriva provet samt
orsaken till förseningen. Om en examinand kommer till platsen efter kl.
10, bör gymnasiet per telefon rådgöra med nämndens kansli om deltagandet
i provet.

En examinand som har blivit försenad måste avsluta provet samtidigt som
de andra examinanderna. Om orsaken till förseningen har varit helt
oberoende av examinanden själv kan gymnasiet förhandla om förlängd
provtid med nämndens kansli.

#####1. Avbrott i utförandet av provet {#avbrott-i-utförandet-av-provet}

Om utförandet av provet avbryts av en teknisk orsak som inte beror på
examinanden, tillgodoräknas examinanden den förlorade provtiden. Som
förlorad provtid räknas tiden från det att övervakaren konstaterat
problemet fram till det att examinanden kan fortsätta utföra provet (se
bilaga 4). Under avbrottet får examinanden inte göra anteckningar eller
på annat sätt fortsätta utföra provet.

Nämnden kan utifrån att den kontaktats eller av annan orsak i allvarliga
och exceptionella situationer bevilja gottgörelse till exempel i form av
tilläggstid. Gottgörelse i form av tilläggstid förutsätter att nämnden
kontaktas under provet.

####1.  Provprotokoll {#provprotokoll}

De förhandsifyllda provprotokollsblanketterna skrivs ut från nämndens
examenstjänst av gymnasiet. Om namnet på en examinand som anländer till
ett prov saknas i protokollet, måste examinandens rätt att delta
kontrolleras genom nämndens kansli.

Om ett gymnasium en och samma dag arrangerar ett prov i flera olika
lokaler, måste gymnasiet skriva ut så många exemplar av provprotokollen
att protokollen räcker till för alla rum där prov pågår. En av
övervakarna i provlokalen har till uppgift att föra protokoll, och de
andra övervakarna skriver sina namn i protokollet när de anländer till
det rum som de ska övervaka.

Om flera gymnasium ordnar gemensamt provtillfälle ska det gymnasium som
står för arrangemangen föra protokoll över de gemensamma proven. De
andra gymnasierna lämnar över sina egna provprotokoll till
arrangörsgymnasiet innan proven startar.

Provprotokollen i original ska samtidigt skickas till nämnden inom en
vecka efter det att alla prov i examen är genomförda. Gymnasiet bör
behålla en kopia eller ett dublettexemplar av provprotokollen.

###1. Jäv och användarrättigheter till examenstjänsten {#jäv-och-användarrättigheter-till-examenstjänsten}

Jäv i den mening som avses i förvaltningslagen kan beröra gymnasiets
rektor, en lärare eller annan personal som sköter uppgifter i samband
med verkställandet av examen. En jävig person avgör själv om hen är
jävig. Hen är skyldig att själv meddela om jävförhållande och avstå från
arbetsuppgifter som hen är jävig att sköta.

Då det gäller förvaltnings- och bedömningsbeslut samt beredning av
sådana är en examinands närstående jäviga (L434/2003 28 § 1 mom. punkt
1). Begreppet "närstående enligt förvaltningslagen" används i nämndens
föreskrifter och anvisningar för dessa personer. Med närstående enligt
förvaltningslagen menas:

1)  tjänstemannens make samt barn, barnbarn, syskon, föräldrar, far- och
    morföräldrar samt också den som på något annat sätt står
    tjänstemannen särskilt nära liksom även dessa personers makar,

2)  tjänstemannens föräldrars syskon samt deras makar, tjänstemannens
    syskonbarn och tidigare make till tjänstemannen, samt

3)  tjänstemannens makes barn, barnbarn, syskon, föräldrar och far- och
    morföräldrar samt också dessa personers makar och tjänstemannens
    makes syskonbarn.

Som närstående anses också motsvarande halvsläkting. Med makar avses
äkta makar, personer som lever under äktenskapsliknande förhållanden och
personer som lever i registrerat partnerskap. (L434/2003 28 § 2 mom.)

Det är skäl att avstå från uppgifter som rör verkställandet av examen om
tilltron till personens opartiskhet äventyras (L434/2003 28. 1 § punkt
7). Personen bedömer själv ifall det är möjligt att tilltron till
opartiskheten äventyras och tar då också i beaktande ifall situationen
kan ses äventyra tilltron till opartiskheten ur en tredje parts
synvinkel. Tilltron till personens opartiskhet kan anses äventyras till
exempel då verkställandet av examen berör personens eget barn, make,
syskon, en person som bor i samma hushåll eller annan person som står
personen särskilt nära. Begreppet "egen nära anförvant" används i dessa
föreskrifter och anvisningar för en sådan person som enligt egen
bedömning kan äventyra tilltron till opartiskheten.

En jävig rektor, lärare eller annan person ska bland annat:

-   inte behandla egen nära anförvants anmälningsuppgifter

-   inte ladda ned, behandla eller inneha krypterade provuppgifter,
    nyckeltalslistor, dekrypteringskoder eller filer och kuvert som hör
    samman med dessa om egen nära anförvant deltar i något prov under
    examenstillfället

-   inte delta i uppbyggandet av provlokalens nät eller administrationen
    av provlokalens servrar för ett provtillfälle där egen nära
    anförvant deltar om inte en annan person som inte är jävig övervakar
    personen ifråga

-   inte göra upp sittordning eller övervakningsplan som berör egen nära
    anförvant

-   inte delta i övervakningen före kl. 12 ifall egen nära anförvant
    deltar i provet i något gymnasium

-   inte heller efter kl. 12 delta i övervakningen av provtillfällen som
    egen nära anförvant deltar i eller av provtillfällen som är kopplade
    till samma examensnät

-   inte fungera som enda övervakare vid ett provtillfälle där en
    närstående enligt förvaltningslagen deltar. Detta är viktigt
    speciellt med tanke på behandlingen av eventuella fall av fusk eller
    brott mot examensordningen.

-   inte behandla provprestationen som en närstående enligt
    förvaltningslagen lämnat in, överföra filen där provprestationen
    finns till bedömningstjänsten eller bedöma provprestationen
    preliminärt

-   inte behandla eller bereda ansökningar om specialarrangemang eller
    andra ansökningar som berör en närstående enligt förvaltningslagen
    och som ligger inom Studentexamensnämndens beslutanderätt och inte
    heller ge utlåtanden för dessa

-   inte behandla, bereda eller fatta beslut om förvägran av rätten att
    delta, fusk och brott mot examensordningen eller andra beslut som
    berör en närstående enligt förvaltningslagen och som ligger inom
    gymnasiets beslutanderätt

-   inte delta i sådana andra uppgifter som berör verkställandet av
    studentexamen där deltagandet kan äventyra tilltron till
    opartiskheten om inte en annan person som inte är jävig övervakar
    personen ifråga.

Om en person själv deltar i ett prov i studentexamen i ett annat ämne än
det hen själv undervisar och deltar vid något annat gymnasium än det hen
själv jobbar vid tillämpas alla ovan nämnda anvisningar gällande egen
nära anförvant och närstående enligt förvaltningslagen. Om personen
utför provet vid provtillfälle som ordnas på hens egen arbetsplats bör
hen avstå från alla uppgifter som berör provlokalens nät och
arrangemangen i provlokalen. Hen kan vid behov delta i sådana
övervakningsuppgifter i andra prov där hen inte är i direkt kontakt med
provlokalens nät. Hen kan utföra den preliminära bedömningen av proven i
det ämne hen undervisar i, men jäv ska markeras i examenstjänsten så att
hen inte kommer åt att granska sin egen provprestation och bedömningen
av den. Om personen utför provet i det ämne hen undervisar i bör hen
avstå från den preliminära bedömningen helt och hållet.

När rektor är jävig att sköta någon uppgift ska uppgiften tas över av
prorektor eller av någon annan medlem av lärarkåren som inte är jävig
och som förordnas till uppgiften.

Om det hör till tjänsteplikterna för en lärare eller rektor att bedöma
provprestationer preliminärt, är läraren inte jävig att bedöma några
andra prestationer än de som tillhör närstående enligt
förvaltningslagen. En närståendes prestation får inte ges till påseende
eller råka i händerna på en jävig person. Prestationen bedöms av en
annan lärare som inte är jävig. Ifall utbildningsanordnaren inte kan
anvisa en annan lärare i samma ämne som kan utföra den preliminära
bedömningen, kan prestationen sändas till nämnden utan bedömning.

Utbildningsanordnaren ska se till att den person eller de personer som
ansvarar för provarrangemangen i gymnasiet har den rolluppgift som
behövs i Utbildningsstyrelsens Studieinfo-webbtjänst. Den person som
ansvarar för provarrangemangen administrerar i nämndens examenstjänst de
lärare som deltar i den preliminära bedömningen i sitt gymnasium. Före
provdagen skall denna person se till att endast de som deltar i
bedömningen av studentexamen har användarrättigheter till
examenstjänstens bedömningsvy. Hen för i nämndens examenstjänst in de
jävförhållanden som uppkommer utifrån närstående enligt
förvaltningslagen i enlighet med de uppgifter som personerna som deltar
i bedömningen meddelat.

###1.  Dokument som ska arkiveras i gymnasiet {#dokument-som-ska-arkiveras-i-gymnasiet}

Öppningsprotokollen ska förvaras i gymnasiet i ett års tid.

Nämnden rekommenderar att gymnasiet i två års tid förvarar handlingarna
från varje examen i sitt arkiv, dvs. anmälningsblanketterna och kopior
av ansökningar med t.ex. tillhörande läkarintyg.

Även examinandernas eventuella konceptpapper, kopior eller
dublettexemplar av provprotokollen och sittordningarna bör gärna
förvaras i gymnasiet i ett års tid för utredning av eventuella
oklarheter eller fall av fusk som framkommer i ett senare skede.
Konceptpappren, kopiorna av provprotokollen och sittordningarna förvaras
ordnade enligt provdag.

Ett exemplar av varje prov på papper rekommenderar nämnden att gymnasiet
ska ha i förvar i sitt arkiv i tio års tid. Rekommendationen att förvara
provuppgifter gäller inte provuppgifter i digitala prov.

Nämnden rekommenderar att provresultaten för varje examen bevaras
permanent.

STUDENTEXAMENSNÄMNDEN

2023
